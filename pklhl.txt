創世記 1 1| 源起頭上帝創造天kap地。
創世記 1 2| 地是空空渾沌；深淵ê面上烏暗；上帝ê神運動tī水面。
創世記 1 3| 上帝講，Tio̍h有光，就有光。
創世記 1 4| 上帝看光，是好；上帝將光暗分開。
創世記 1 5| 上帝叫hit-ê光做日，叫暗做暝。有ê-hng有早起，是頭一日。：
創世記 1 6| 上帝講，Chiah-ê水ê中間tio̍h有穹蒼，將水kap水分開。
創世記 1 7| 上帝就造穹蒼，來分開穹蒼下ê水kap穹蒼頂ê水；就有án-ni。
創世記 1 8| 上帝叫穹蒼做天。有ê-hng有早起，是第二日。
創世記 1 9| 上帝講，天下chiah-ê水tio̍h聚集到一所在，乾地tio̍h出現；就有án-ni。
創世記 1 10| 上帝叫乾地做地；叫聚集ê水做海；上帝看伊是好。
創世記 1 11| 上帝講，地tio̍h發草，以及結子ê菜蔬，kap照類生果子ê樹，hit內面有伊ê chí，tī地上；就有án-ni。
創世記 1 12| 地就發草，kap照類結chí ê菜蔬，kap照類生果子ê樹，內面有伊ê chí；上帝看伊是好。
創世記 1 13| 有ê-hng有早起，是第三日。
創世記 1 14| 上帝講，天裡ê穹蒼tio̍h有發光ê體，來分別日暝；也thang做兆頭，四季，日，年；
創世記 1 15| 亦hō͘ in做光體tī天ê穹蒼，照光tī地上；就有án-ni。
創世記 1 16| 上帝就造大ê光體兩個；大ê光體來管日時，細ê光體來管暝時；也造星辰。
創世記 1 17| 上帝hē in tī天裡ê穹蒼，hō͘ in照光tī地裡；
創世記 1 18| 也beh管有日暝，分別光暗。上帝看伊是好。
創世記 1 19| 有ê-hng有早起，是第四日。
創世記 1 20| 上帝講，水tio̍h生湠chōe-chōe有活命ê動物；鳥飛tī地ê頂面，天裡ê穹蒼。
創世記 1 21| 上帝就創造海裡ê大魚，以及水所生chōe-chōe有活命ê動物，各照伊ê類，koh創造ta̍k樣ê飛鳥，照伊ê類；上帝看伊是好。
創世記 1 22| 上帝賜福in，講，Tio̍h生湠加添真chōe，充滿tī海裡ê水，也hō͘鳥隻生湠chōe-chōe tī地裡。
創世記 1 23| 有ê-hng有早起，是第五日。
創世記 1 24| 上帝講，地tio̍h生有活命ê動物，照伊ê類，cheng-siⁿ，蟲thōa，地上ê走獸，照伊ê類；就有án-ni。
創世記 1 25| 上帝就造地上ê走獸照伊ê類，cheng-siⁿ照伊ê類，地上一切ê蟲thōa照伊ê類；上帝看伊是好。
創世記 1 26| 上帝講，咱tio̍h造人親像咱ê像，照咱ê款；hō͘ in管理海裡ê魚，天裡ê鳥，kap cheng-siⁿ，kap全地，以及地上teh sô ê蟲thōa。
創世記 1 27| 上帝就創造人親像伊家己ê像，照上帝ê像創造伊；創造in男ê女ê。
創世記 1 28| 上帝賜福in；上帝koh對in講，Tio̍h生湠真chōe，充滿tī地上，來khah贏伊；也tio̍h治理海裡ê魚，天裡ê鳥，kap地上一切所振動ê活物。
創世記 1 29| 上帝講，我有hō͘ lín遍地上一切結chí ê菜蔬，koh一切ê樹，其中有結子ê樹ê果子；lóng hō͘ lín做食物。
創世記 1 30| 論到地上一切ê走獸，天中一切ê鳥，kap地上一切會振動有活命ê物，我將一切青草hō͘ in做食物；就有án-ni。
創世記 1 31| 上帝看伊一切所造ê，看ah，真好。有ê-hng有早起，是第六日。
創世記 2 1| 天地kap祂一切所有ê已經做完。
創世記 2 2| Tī第七日，上帝完祂所造ê工；就tī第七日歇祂一切所造ê工。
創世記 2 3| 上帝賜福tī第七日，定做聖日；因為tī chit日上帝停祂一切創造ê工，就安歇。
創世記 2 4| 天地創造ê來歷，tī耶和華上帝造地kap天ê日，親像下底。
創世記 2 5| 山野一切ê草木未有tī地裡；山野一切ê菜蔬未有發；因為耶和華上帝無落雨tī地裡，也無人thang種作hit-ê土地。
創世記 2 6| 總是有霧tùi地起，潤澤遍地面。
創世記 2 7| 耶和華上帝用地上ê土粉chhiau做人，pûn活ê氣入伊ê鼻孔；人就成做活ê靈魂。
創世記 2 8| 耶和華上帝tī東方，tī伊甸，種一個園；將所造ê人hē tī-hia。
創世記 2 9| 耶和華上帝hō͘ ta̍k樣ê樹tùi地裡發起來，好看也好食；tī園ê中間koh有活命ê樹，kap分別好pháiⁿ ê樹。
創世記 2 10| 伊甸有河流出來灌ak hit-ê園；tùi-hia分開做四條。
創世記 2 11| 頭一條名叫Pí-sùn；就是se̍h流tī Hap-hui-la̍h全地ê；tī-hia有出金；
創世記 2 12| hit位ê金是真好；亦出珍珠、碧玉。
創世記 2 13| 第二條名叫Ki-hùn，就是se̍h流tī Kó͘-si̍t全地ê。
創世記 2 14| 第三條名叫Hi-tí-kiat，就是流tī亞述ê東勢ê。第四條就是Pek-lat。
創世記 2 15| 耶和華上帝將hit-ê人hē tī伊甸園，來種作顧守。
創世記 2 16| 耶和華上帝吩咐hit-ê人講，園內ta̍k號樹ê果子，thang隨意來食。
創世記 2 17| 總是分別好pháiⁿ ê樹，伊ê果子m̄-thang食；因為食ê日你的確死。
創世記 2 18| 耶和華上帝講，人單身家己tòa m̄好；我beh kā伊造一個幫贊ê，來匹配伊。
創世記 2 19| 耶和華上帝用土做山野ta̍k樣ê走獸，以及空中ta̍k樣ê飛鳥；chhōa到hit人ê面前，看伊beh稱in甚麼名；見若伊所稱ta̍k樣活物ê，就做hit-ê物ê名。
創世記 2 20| Hit-ê人就kā一切ê cheng-siⁿ，kap空中ê飛鳥，kap山野一切ê走獸lóng號名；總是chhē無一個thang做hit人ê幫贊，來匹配伊。
創世記 2 21| 耶和華上帝hō͘ hit-ê人睏重眠，伊就睏；就the̍h伊ê hia̍p骨一支，包密伊ê肉。
創世記 2 22| 耶和華上帝就將tùi hit人所the̍h出ê hia̍p骨，造成一個cha-bó͘人，chhōa來就近hit人。
創世記 2 23| Hit人講，Taⁿ chit-ê是我骨內ê骨，肉內ê肉；beh稱做cha-bó͘人，因為伊是tùi ta-po͘人the̍h出。
創世記 2 24| 所以人beh離開伊ê父母，結聯伊ê bó͘，in就成做一體。
創世記 2 25| Ang-bó͘兩人平平thǹg-pak-theh，也無見笑。
創世記 3 1| 耶和華上帝所造山野一切ê活物，蛇是比in khah狡譎。蛇tùi婦人人講，上帝kiám有影講，園內一切ê樹，lín lóng m̄-thang食mah？
創世記 3 2| 婦人人對蛇講，園內樹裡ê果子阮thang食；
創世記 3 3| 只有園中央hit叢樹ê果子上帝bat講，Lín m̄-thang食伊，亦m̄-thang摸，驚了會死。
創世記 3 4| 蛇對婦人人講，Lín無的確會死。
創世記 3 5| 因為上帝知lín食ê日，lín ê目睭就會開，lín beh親像上帝，能分別好pháiⁿ。
創世記 3 6| 婦人人看hit叢樹，好食亦合(kah)目；koh hit叢樹是thang欣慕，hō͘人有智慧；就挽伊ê果子食伊，續hō͘伊ê丈夫，伊亦食伊。
創世記 3 7| In兩人ê目睭就開，chiah知in是thǹg-pak-theh；就pín無花果葉，為家己做裙。
創世記 3 8| 日涼冷 ê時，耶和華上帝行遊tī園內；in聽見伊ê聲，hit人kap伊ê婦人人就bih tī園內ê樹中，來閃避耶和華上帝ê面。
創世記 3 9| 耶和華上帝叫hit人，對伊講，你tī tah-lo̍h？
創世記 3 10| 伊就講，我聽見你ê聲tī園內，我就驚，因為我thǹg-pak-theh；就家己bih。
創世記 3 11| 講，Chī-chūi kā你講，你thǹg-pak-theh？我吩咐你m̄-thang食hit叢樹，你食伊mah？
創世記 3 12| hit人講，你所hō͘我做伴ê婦人人，伊用hit叢樹ê果子hō͘我，我就食伊。
創世記 3 13| 耶和華上帝對婦人人講，你所做是甚麼事？婦人人講，蛇引誘我，我就食。
創世記 3 14| 耶和華上帝對蛇講，你已經做chit-ê，所以你受咒詛，比一切ê cheng-siⁿ，kap山野一切ê走獸，khah重；你beh用腹肚行，一生食土粉。
創世記 3 15| 我beh hō͘你kap婦人人結冤仇，你ê後裔kap伊ê後裔亦結冤仇；伊beh傷你ê頭殼，你beh傷伊ê腳後tiⁿ。
創世記 3 16| Koh對婦人人講，我的確大大加添你懷孕ê艱苦；你beh艱苦生kiáⁿ；你beh戀慕你ê丈夫，伊beh管轄你。
創世記 3 17| 也對亞當講，你已經聽thàn你ê婦人人ê話，來食我所吩咐你講，你m̄-thang食伊ê；所以土地因為你ê緣故受咒詛；你一世人勞苦，chiah tùi伊得tio̍h食。
創世記 3 18| 土地beh為tio̍h你發刺phè kap蒺藜；你也beh食園裡ê菜蔬。
創世記 3 19| 你beh汗流滿面chiah thang得tio̍h食，到你歸土；因為你是tùi土the̍h出來；你本是土粉，也beh歸tī土粉。
創世記 3 20| hit人kā伊ê bó͘號名，叫夏娃；因為伊做眾人ê老母。
創世記 3 21| 耶和華上帝為tio̍h hit人kap伊ê bó͘用皮做衣服，hō͘ in穿。
創世記 3 22| 耶和華上帝講，看ah，chit人已經kap咱相親像，能分別好pháiⁿ；taⁿ驚了伊伸手koh tùi活命樹挽，來食，就活到永遠；
創世記 3 23| 所以耶和華上帝kah伊出伊甸園，來種作hit-ê土，就是伊所tùi伊出ê。
創世記 3 24| 所以趕hit-ê人出；也tī伊甸園ê東勢安置Ki-lō͘兵kap四面轉旋發火燄ê劍，來防守活命樹ê路。
創世記 4 1| Hit人kap伊ê bó͘夏娃同房；夏娃就懷孕生該隱，講，我tùi耶和華庇佑得tio̍h kiáⁿ。
創世記 4 2| Koh生伊ê小弟亞伯。亞伯是顧羊ê，該隱是作田ê。
創世記 4 3| 到日後，該隱將土產做禮物獻hō͘耶和華。
創世記 4 4| 亞伯也將羊群中頭chiūⁿ生ê羊kap伊ê油the̍h來獻。耶和華眷顧亞伯kap伊ê禮物；
創世記 4 5| 總是無眷顧該隱kap伊ê禮物。該隱就大受氣，變面。
創世記 4 6| 耶和華對該隱講，你啥事受氣？你啥事變面？
創世記 4 7| 你若行好，kiám無得tio̍h監納？若無行好，罪孽埋伏tī門口；伊beh戀慕你，你beh管轄伊。
創世記 4 8| 該隱kā伊ê小弟講。以後in tī山裡ê時，該隱攻擊伊ê小弟亞伯，kā伊thâi死。
創世記 4 9| 耶和華對該隱講，你ê小弟亞伯tī tah-lo̍h？伊講，m̄知；我kiám是顧守我ê小弟ê mah？
創世記 4 10| 伊講，你有做甚麼？Lín小弟ê血ê聲tùi地裡喉叫我。
創世記 4 11| 地有開嘴對你ê手來接受lín小弟ê血，taⁿ你tùi chit-ê地受咒詛。
創世記 4 12| 你種作，地無beh出土產hō͘你；你beh四界走，漂流地上。
創世記 4 13| 該隱對耶和華講，我ê刑罰太重，過頭tī我所能當ê。
創世記 4 14| 你今á日趕我離開chit-ê地面，無thang tòa tī你ê面前；我四界走漂流地上；見若tú-tio̍h我ê beh thâi死我。
創世記 4 15| 耶和華對伊講，因為án-ni，見若thâi死該隱ê，beh受七倍ê報應。耶和華就kā該隱立一個記號，免得tú-tio̍h伊ê thâi死伊。
創世記 4 16| 該隱就離開耶和華ê面前，去tī伊甸ê東勢，羅得ê地，khiā起。
創世記 4 17| 該隱kap伊ê bó͘同房；伊ê bó͘懷孕生以諾；該隱起城，就照伊ê kiáⁿ ê名稱hit-ê城ê名做以諾。
創世記 4 18| 以諾生Í-ná；Í-ná生Bí-hō͘-ngá-lī；Bí-hō͘-ngá-lī生Má-thó͘-sat-lī；Má-thó͘-sat-lī生La̍h-be̍k。
創世記 4 19| La̍h-be̍k chhōa兩個bó͘；一個名A-tāi，一個名Sé-la̍h。
創世記 4 20| A-tāi生Ngá-pat；伊做khiā起布棚飼cheng-siⁿ ê人ê祖。
創世記 4 21| 伊ê小弟名Iû-pat；伊是做一切彈琴pûn簫ê人ê祖。
創世記 4 22| Sé-la̍h也生Thó͘-pat-kai-ún；伊就是製造ta̍k樣銅鐵利器ê；Thó͘-pat-kai-ún ê姊妹就是Ná-má。
創世記 4 23| La̍h-be̍k對伊兩個bó͘講：	A-tāi kap Sé-la̍h ah，tio̍h聽我ê聲，	La̍h-be̍k ê bó͘ ah，tio̍h致意聽我ê話；	人傷我，我thâi伊，	少年人害我，我thâi伊。
創世記 4 24| 該隱ê伸冤若是七倍，	就La̍h-be̍k ê伸冤的確七十七倍。
創世記 4 25| 亞當koh kap伊ê bó͘同房；伊ê bó͘生kiáⁿ，表名叫Siat；是講，上帝koh kā我設立一個kiáⁿ來替亞伯，因為該隱kā伊thâi死。
創世記 4 26| Siat也生kiáⁿ，表名Í-lô-sū；hit時人chiah起頭求叫耶和華ê名。
創世記 5 1| 亞當ê世系記tī下底，當上帝創造人ê日，是照上帝ê款式來造伊；
創世記 5 2| 創造in ta-po͘ kap cha-bó͘；tī in受創造ê日，賜in福氣，稱in ê名叫人。
創世記 5 3| 亞當一百三十歲生kiáⁿ照伊ê款，親像伊ê像，表名叫Siat。
創世記 5 4| 亞當生Siat了後koh歷過八百年；其中iáu有生kiáⁿ cha-bó͘-kiáⁿ。
創世記 5 5| 亞當計共享壽九百三十歲，chiah死。
創世記 5 6| Siat一百連五歲，生Í-lô-sū。
創世記 5 7| Siat生Í-lô-sū ê了後iáu活八百連七年；其中有koh生kiáⁿ cha-bó͘-kiáⁿ。
創世記 5 8| Siat計共享壽九百一十二歲，chiah死。
創世記 5 9| Í-lô-sū九十歲，生Kai-lâm。
創世記 5 10| Í-lô-sū生Kai-lâm ê了後iáu活八百一十五年；其中有koh生kiáⁿ cha-bó͘-kiáⁿ。
創世記 5 11| Í-lô-sū計共享壽九百連五歲，chiah死。
創世記 5 12| Kai-lâm七十歲，生Má-le̍k-lia̍t。
創世記 5 13| Kai-lâm生Má-le̍k-lia̍t ê了後iáu活八百四十年；其中有koh生kiáⁿ cha-bó͘-kiáⁿ。
創世記 5 14| Kai-lâm計共享壽九百一十歲，chiah死。
創世記 5 15| Má-le̍k-lia̍t六十五歲，生Ngá-lia̍t。
創世記 5 16| Má-le̍k-lia̍t生Ngá-lia̍t ê了後iáu活八百三十年；其中有koh生kiáⁿ cha-bó͘-kiáⁿ。
創世記 5 17| Má-le̍k-lia̍t計共享壽八百九十五歲，chiah死。
創世記 5 18| Ngá-lia̍t一百六十二歲，生以諾。
創世記 5 19| Ngá-lia̍t生以諾ê了後iáu活八百年；其中有koh生kiáⁿ cha-bó͘-kiáⁿ。
創世記 5 20| Ngá-lia̍t計共享壽九百六十二歲，chiah死。
創世記 5 21| 以諾六十五歲，生Má-thó͘-sat-la̍h。
創世記 5 22| 以諾生Má-thó͘-sat-la̍h ê了後kap上帝相kap行三百年；其中有koh生kiáⁿ cha-bó͘-kiáⁿ。
創世記 5 23| 以諾計共享壽三百六十五歲。
創世記 5 24| 以諾kap上帝相kap行，上帝接伊去；伊就無tī-teh。
創世記 5 25| Má-thó͘-sat-la̍h一百八十七歲，生La̍h-be̍k。
創世記 5 26| Má-thó͘-sat-la̍h生La̍h-be̍k ê了後iáu活七百八十二年；其中有koh生kiáⁿ cha-bó͘-kiáⁿ。
創世記 5 27| Má-thó͘-sat-la̍h計共享壽九百六十九歲，chiah死。
創世記 5 28| La̍h-be̍k一百八十二歲，生一個kiáⁿ，
創世記 5 29| 表名叫挪亞，講，耶和華bat咒詛地，hō͘咱做工勞苦；taⁿ chit-ê kiáⁿ beh安慰咱。
創世記 5 30| La̍h-be̍k生挪亞ê了後iáu活五百九十五年；其中有koh生kiáⁿ cha-bó͘-kiáⁿ。
創世記 5 31| La̍h-be̍k計共享壽七百七十七歲，chiah死。
創世記 5 32| 挪亞五百歲；生閃，含，雅弗。
創世記 6 1| 人tī地上ná khah-chōe，也生cha-bó͘-kiáⁿ ê時，
創世記 6 2| 上帝ê kiáⁿ看見人ê cha-bó͘-kiáⁿ súi，就照in所ài，娶in做bó͘。
創世記 6 3| 耶和華講，人既然屬tī肉體，我ê神無beh永遠tiàm-tī in；但是in ê日子beh到一百二十年。
創世記 6 4| Tī hit時有大漢人tī地面上；後來上帝ê kiáⁿ kap人ê cha-bó͘-kiáⁿ同房，in就生kiáⁿ，就是tùi古早英雄有名聲ê人。
創世記 6 5| 耶和華看見人tī地上，罪惡真大，心內所想ê念頭ta̍k日lóng是pháiⁿ。
創世記 6 6| 耶和華退悔伊造人tī世間；心內憂悶。
創世記 6 7| 耶和華講，我beh tùi地上剿滅我所創造ê人；將人kap走獸、蟲thōa、飛鳥，lóng剿滅；因為我造in了有退悔。
創世記 6 8| 只有挪亞得tio̍h恩典tī耶和華ê面前。
創世記 6 9| 挪亞ê世系記tī下底，挪亞是義人；tī hit世代ê中間是完全ê人；挪亞kap上帝相kap行。
創世記 6 10| 挪亞生三個kiáⁿ，就是閃、含、雅弗。
創世記 6 11| 世界敗壞tī上帝ê面前；世界充滿強暴。
創世記 6 12| 上帝看世界lóng敗壞；因為見有肉體ê in tī世界ê行做lóng是敗壞。
創世記 6 13| 上帝tùi挪亞講，見有肉體ê我看in ê末期已經到，因為in ê強暴充滿tī世界；你看，我beh將in kap地做一下毀滅。
創世記 6 14| 你tio̍h用松柏柴做大船，船內tio̍h隔房間，內外用瀝青油kô͘伊。
創世記 6 15| 大船ê造法是án-ni：長三百肘，闊五十肘，高三十肘。
創世記 6 16| 船tio̍h做窗á，高一肘；門tio̍h hē tī船邊；船tio̍h做三層，分上、中、下。
創世記 6 17| 你看，我，我beh hō͘大水氾濫tī地上，來毀滅天下見若有活氣ê肉體；見若tī地上ê lóng會死。
創世記 6 18| 總是我beh kap你立我ê約。你kap你ê kiáⁿ，你ê bó͘，你ê新婦，lóng tio̍h入大船。
創世記 6 19| 見若有活氣ê肉體，ta̍k樣一對，一隻公ê，一隻母ê，你tio̍h帶in入大船，kap你相kap保全活命。
創世記 6 20| 飛鳥各照伊ê類，cheng-siⁿ各照伊ê類，地上ê蟲thōa各照伊ê類，ta̍k樣一對beh到你hia來保全in ê活命。
創世記 6 21| 你tio̍h the̍h ta̍k樣ê食物積聚teh，thang做你kap in ê食物。
創世記 6 22| 挪亞就án-ni行；照上帝lóng總所命令ê去行。
創世記 7 1| 耶和華對挪亞講，你kap你全家lóng tio̍h入大船；因為tī chit世代ê中間我看見你tī我ê面前是義人。
創世記 7 2| 見若清氣ê cheng-siⁿ，你tio̍h帶七隻公ê，七隻母ê；無清氣ê cheng-siⁿ，你tio̍h帶一隻公ê，一隻母ê。
創世記 7 3| 天裡ê鳥也tio̍h帶，七隻公ê，七隻母ê，thang留in ê種活tī全地。
創世記 7 4| 因為koh過七日，我beh落雨tī地上，四十日四十暝；將我所造ta̍k號ê活物lóng tùi地上剿滅。
創世記 7 5| 挪亞就照耶和華所命令伊ê，一盡去行。
創世記 7 6| 當大水氾濫tī地上ê時，挪亞六百歲。
創世記 7 7| 挪亞就kap伊ê kiáⁿ，伊ê bó͘，伊ê新婦，lóng入大船，閃避大水。
創世記 7 8| 清氣ê cheng-siⁿ，kap無清氣ê cheng-siⁿ，飛鳥，kap地上一切ê蟲thōa，
創世記 7 9| lóng一對一對，有公ê有母ê，到挪亞hia，進入大船，照上帝命令挪亞ê。
創世記 7 10| 過hiah-ê七日大水氾濫tī地上。
創世記 7 11| 當挪亞六百歲，二月十七日，hit日深淵ê水源lóng裂開，天也破隙。
創世記 7 12| 四十日四十暝落雨tī地面上。
創世記 7 13| Tú-tú hit日，挪亞kap伊ê kiáⁿ，閃、含、雅弗，kap挪亞ê bó͘，kap伊三個新婦，lóng入大船；
創世記 7 14| in kap百獸各照伊ê類，一切ê cheng-siⁿ各照伊ê類，一切sô tī地上ê蟲thōa各照伊ê類，一切有翼ê各照伊ê類，一切ê飛鳥各照伊ê類，lóng總進入大船。
創世記 7 15| 見若肉體內面有活氣ê，lóng一對一對，到挪亞hia，入大船。
創世記 7 16| 見若入大船ê，是有公有母ê肉體，照上帝所命令伊ê；耶和華就kā伊關teh。
創世記 7 17| 水氾濫tī地上四十日；水漲ná高，hō͘大船chhèng浮，船就離地。
創世記 7 18| 水勢真大，tī地上直直漲起來；船漂流tī水面。
創世記 7 19| 水勢tī地上極其大；天下ê高山lóng hō͘伊淹密。
創世記 7 20| 水勢比山加漲高十五肘；山lóng hō͘伊淹密。
創世記 7 21| 見若tī地上有肉體ê動物，就是飛鳥、cheng-siⁿ、走獸，kap一切sô tī地上ê蟲thōa，以及所有ê眾人，lóng死。
創世記 7 22| 見若tī乾地有鼻孔喘氣ê生靈lóng死。
創世記 7 23| 見若地上一切ê活物lóng剿滅；人kap cheng-siⁿ、蟲thōa，以及天中ê飛鳥，in lóng tùi地上受剿滅；只有挪亞chham hiah-ê kap伊tī船裡ê留teh。
創世記 7 24| 水勢真大tī地上，歷過一百五十日。
創世記 8 1| 上帝記得挪亞，kap一切ê活物，以及kap伊tī大船一切ê cheng-siⁿ；上帝hō͘風吹地，水就漸漸消蝕。
創世記 8 2| 深淵ê水源，kap天ê空隙，lóng關密；天裡ê雨亦soah。
創世記 8 3| 水tùi地上直直退；一百五十日後，水就漸漸消。
創世記 8 4| 七月十七日，船掛(khòa)tī A-la̍h-lia̍p ê山。
創世記 8 5| 水koh漸漸消，直直到十月。十月初一日，山頭chiah出現。
創世記 8 6| 過四十日，挪亞開伊所做大船ê窗á；
創世記 8 7| 放一隻烏鴉出去；烏鴉飛來飛去，直直到地上ê水乾。
創世記 8 8| 伊koh放一隻鴿á出去，beh看水tùi地上退á-bē。
創世記 8 9| 總是鴿á chhē無歇腳ê所在，就倒tńg來大船挪亞hia；因為遍地面iáu有水；挪亞伸手接(chih)伊，掠入大船。
創世記 8 10| 伊koh thèng候七日，koh放鴿á出大船。
創世記 8 11| 到ê-hng鴿á tò來伊hia，嘴咬一葉新ê橄欖葉；挪亞chiah知水tùi地上退lah。
創世記 8 12| 伊koh thèng候七日，放鴿á出去；鴿á lóng無koh tò來。
創世記 8 13| 到挪亞六百連一歲，正月初一日，地上ê水lóng乾；挪亞就掀開大船ê蓋，來看；就看見地面已經乾。
創世記 8 14| 二月二七日，土地lóng乾。
創世記 8 15| 上帝對挪亞講，
創世記 8 16| 你kap你ê bó͘，你ê kiáⁿ，你ê新婦，lóng tio̍h出大船。
創世記 8 17| Tī你hia見有肉體ê活物，就是飛鳥、cheng-siⁿ，kap一切sô tī地上ê蟲thōa，lóng tio̍h帶in出；hō͘ in興旺tī地裡，生湠真chōe。
創世記 8 18| Tùi hit-tia̍p挪亞kap伊ê kiáⁿ，伊ê bó͘，伊ê新婦，lóng出來。
創世記 8 19| 一切ê走獸，一切ê蟲thōa，一切ê飛鳥，見若地上所有ê動物，各照伊ê族類，亦lóng出大船。
創世記 8 20| 挪亞為tio̍h耶和華起一座壇；tùi ta̍k樣清氣ê cheng-siⁿ，ta̍k樣清氣ê飛鳥，取來獻tī壇頂做燒祭。
創世記 8 21| 耶和華phīⁿ伊ê芳味；耶和華心內就講，我無koh因為人ê緣故咒詛地，因為人tùi細漢ê時，心所想就pháiⁿ；我無beh照我所有行ê，koh滅各種ê活物。
創世記 8 22| 地iáu tī-teh ê時，栽種收成，寒熱、冬天、夏天、日暝，lóng無歇。
創世記 9 1| 上帝賜福挪亞，kap伊ê kiáⁿ，亦對in講，Lín tio̍h生湠chōe-chōe，充滿地上。
創世記 9 2| 見若地上ê走獸，kap天裡ê鳥，lóng beh驚lín畏lín；連地上一切ê蟲thōa，kap海裡一切ê魚，lóng交付lín ê手。
創世記 9 3| 見若活ê動物lóng做lín ê食物；chiah-ê一切我lóng hō͘ lín，親像hō͘ lín菜蔬一樣。
創世記 9 4| 獨獨有活命ê肉，就是有kâⁿ血ê，lín m̄-thang食。
創世記 9 5| 流lín ê血，就是流lín活命ê血ê罪，我beh討伊；我beh對各樣走獸討，亦beh對人ê手，以及ta̍k人兄弟ê手，來討人ê活命。
創世記 9 6| 見若hō͘人流血ê，人也beh hō͘伊流血；因為上帝造人，是親像伊家己ê像。
創世記 9 7| Lín tio̍h生湠chōe-chōe，tī地面上tio̍h興旺，加添真chōe。
創世記 9 8| 上帝kā挪亞kap伊ê kiáⁿ講，
創世記 9 9| 我，我kap lín以及lín ê後裔立我ê約；
創世記 9 10| 亦kap hiah-ê kap lín tī-teh一切ê活物，就是kap lín tī-teh ê飛鳥、cheng-siⁿ，一切走獸；見若tùi大船出來地上一切ê走獸立約。
創世記 9 11| 我kap lín立我ê約；見有肉體ê，無koh hō͘大水滅無，亦無koh有大水毀壞土地。
創世記 9 12| 上帝講，我kap lín亦kap hiah-ê kap lín tī-teh ta̍k樣ê活物所立永世代ê約，是有記號。
創世記 9 13| 我將我ê虹hē tī雲裡，thang做我kap地立約ê記號。
創世記 9 14| 以後我hō͘雲起遮地ê時，beh有虹出現tī雲裡。
創世記 9 15| 我就記念我kap lín以及ta̍k樣有肉體ê活物所立ê約，水無koh氾濫損壞一切有肉體ê物。
創世記 9 16| 虹beh出現tī雲裡，我beh看伊，hō͘我記念上帝kap地上ta̍k樣有肉體ê活物所立永遠ê約。
創世記 9 17| 上帝對挪亞講，這就是我kap地上一切有肉體ê物所立ê約ê記號。
創世記 9 18| 挪亞ê kiáⁿ，出大船ê，就是閃，含，雅弗；含是迦南ê老父。
創世記 9 19| Chí三個是挪亞ê kiáⁿ；tùi in遍滿全地。
創世記 9 20| 挪亞起手做農夫，栽種葡萄園；
創世記 9 21| lim hit-ê酒來醉，tī布棚內thǹg-theh-theh。
創世記 9 22| 迦南ê老父，含，看in老父thǹg-theh，去外面kā in兩個兄弟講。
創世記 9 23| 閃kap雅弗the̍h一領衫，掛tī in ê肩頭；倒退行來jia老父ê thǹg-theh；in ê面ǹg出，無看去老父ê thǹg-theh。
創世記 9 24| 挪亞酒醉醒，chiah知第二kiáⁿ ê所做。
創世記 9 25| 就講，	迦南tio̍h受咒詛；	伊beh做伊ê兄弟奴僕ê奴僕。Koh講，
創世記 9 26| Tio̍h o-ló耶和華，閃ê上帝；	迦南做閃ê奴僕。
創世記 9 27| 願上帝hō͘雅弗發展，	Hō͘伊tòa tī閃ê布棚；	迦南亦做伊ê奴僕。
創世記 9 28| 大水了後挪亞iáu活三百五十年。
創世記 9 29| 挪亞計共享壽九百五十歲，chiah死。
創世記 10 1| 挪亞ê kiáⁿ閃、含、雅弗ê世系記tī下底：大水以後，in有生kiáⁿ。
創世記 10 2| 雅弗ê kiáⁿ；Khó-bia̍t、Má-kok、Má-tāi、Ngá-oân、Thó͘-pat、Bí-siat、Thé-la̍h。
創世記 10 3| Khó-bia̍t ê kiáⁿ：A-si̍t-ki-ná、Lī-hoat、Tô-ka-má。
創世記 10 4| Ngá-oân ê kiáⁿ：Í-lī-sa、Tāi-sit、Ki-tí人、To-tan人。
創世記 10 5| Chiah-ê人ê後裔，將ta̍k國ê地土、海嶼，分開khiā起，各照伊ê腔口，照in ê宗族，照in ê邦國。
創世記 10 6| 含ê kiáⁿ：Kó͘-si̍t，Be̍k-se-im，Hut、Ka-lâm。
創世記 10 7| Kó͘-si̍t ê kiáⁿ：Se-pa、Hap-hui-la̍h、Sat-hut-tha、La̍h-má、Sat-hut-thê-ka。La̍h-má ê kiáⁿ：Sī-pa、Tí-tàn。
創世記 10 8| Kó͘-si̍t亦生Lêng-lio̍k，伊做世上英雄ê起頭。
創世記 10 9| 伊tī耶和華ê面前是一個英雄phah獵ê；所以人講，親像Lêng-lio̍k tī耶和華ê面前，是一個英雄phah獵ê。
創世記 10 10| 伊ê國ê起頭，就是Pa-pia̍t、Í-le̍k、A-kah、Kah-nî，tī Sī-ná ê地。
創世記 10 11| 伊tùi-hia出來，去亞述，起造尼尼微、Lí-hô-pek-i-ní、Ka-la̍h，
創世記 10 12| 以及尼尼微Ka-la̍h中間ê Lī-sián；這就是hit-ê大城。
創世記 10 13| Be̍k-se人生Lō͘-teng人、A-ná-bí人、Lī-hap人、Ná-hut-thó͘人；
創世記 10 14| Phàⁿ-su-ló͘人、Ka-su-ló͘人(tùi in出腓利士人) 、Ka-hui-thok人。
創世記 10 15| 迦南生大kiáⁿ Se-tùn kap Hek；
創世記 10 16| 以及Iâ-pò͘-su人、A-mô͘-lī人、Kek-ka-sat人；
創世記 10 17| Hi-bí人、A-ki人、Se-nî人；
創世記 10 18| A-óa-tí人、Sé-má-lí人，Hap-boa̍t人；後來迦南chiah-ê族分散。
創世記 10 19| 迦南ê境界是tùi Se-tùn ǹg Ki-la̍h-ní ê路，到Ka-sat；koh ǹg所多瑪、蛾摩拉、Ap-má、Sé-phian ê路，到La̍h-sa。
創世記 10 20| 這就是含ê後裔，各照in ê宗族，in ê腔口，tī in ê地土，in ê邦國。
創世記 10 21| 雅弗ê兄閃，做Hi-pek全族ê祖，亦生kiáⁿ。
創世記 10 22| 閃ê kiáⁿ：Í-lân、A-su̍t、A-hoat-sat、Lō͘-tek、A-lân。
創世記 10 23| A-lân ê kiáⁿ：O͘-su、Hō͘-le̍k、Ki-thiap，Má-si。
創世記 10 24| A-hoat-sat生Sa-la̍h；Sa-la̍h生Hi-pek。
創世記 10 25| Hi-pek生兩個kiáⁿ；一個名叫Hoat-le̍k，因為tī伊hit時地就分界；Hoat-le̍k ê小弟名叫Iok-tan。
創世記 10 26| Iok-tan生A-mô͘-tap、Sa-lia̍t、Hap-sat-má-hui、Iâ-la̍h；
創世記 10 27| Hap-to-lân、O͘-sat、Tek-la̍h；
創世記 10 28| Gô-pa-lō͘、A-pí-má-lī、Sī-pa；
創世記 10 29| O-húi、Hap-hui-la̍h、Iok-pa；chiah-ê lóng是Iok-tan ê kiáⁿ。
創世記 10 30| In所khiā起ê地方是tùi Bí-sa到Se-hoat東勢ê山。
創世記 10 31| 這就是閃ê kiaⁿ孫，各照in ê宗族，in ê腔口，tī in ê土地，照in ê邦國。
創世記 10 32| Chiah-ê lóng是挪亞ê kiáⁿ ê宗族，各照in ê世系，in ê邦國；大水以後，in tī地上分做邦國。
創世記 11 1| Hit時天下ê口音、言語，lóng一樣。
創世記 11 2| In徙去東勢ê時chūn，tī Sī-ná地tú-tio̍h一片ê平洋，就tòa tī-hia。
創世記 11 3| In大家參詳講，來ah，咱tio̍h做磚，燒hō͘伊熟。In有磚thang替石，koh有石油thang替灰土。
創世記 11 4| Koh講，來ah，咱tio̍h起城kap塔，塔頂抵天，為咱立一個名，免得咱四散tī全地。
創世記 11 5| 耶和華降臨，beh看世間人所起ê城kap塔。
創世記 11 6| 耶和華講，看ah，chiah-ê百姓lóng合一，言語亦一樣；現今已經起手做chit-ê事；以後in所beh做ê，無一項能禁止。
創世記 11 7| 來ah，咱落來去，tī-hia phah亂in ê口音，hō͘ in ê言語大家bōe相通。
創世記 11 8| Tùi án-ni，耶和華hō͘ in tùi-hia四散tī全地；in就停工，無起hit-ê城。
創世記 11 9| 所以hit-ê城名叫巴別，因為耶和華tī-hia phah亂天下ê言語；耶和華hō͘人tùi-hia四散tī全地上。
創世記 11 10| 閃ê世系記tī下底：閃一百歲，大水以後兩年生A-hoat-sat。
創世記 11 11| 閃生A-hoat-sat了後，iáu活五百年，koh有生kiáⁿ cha-bó͘-kiáⁿ。
創世記 11 12| A-hoat-sat三十五歲生Sa-la̍h。
創世記 11 13| A-hoat-sat生Sa-la̍h了後，iáu活四百連三年，koh有生kiáⁿ cha-bó͘-kiáⁿ。
創世記 11 14| Sa-la̍h三十歲生Hi-pek。
創世記 11 15| Sa-la̍h生Hi-pek了後，iáu活四百連三年，koh有生kiáⁿ cha-bó͘-kiáⁿ。
創世記 11 16| Hi-pek三十四歲生Hoat-le̍k。
創世記 11 17| Hi-pek生Hoat-le̍k了後，iáu活四百三十年，koh有生kiáⁿ cha-bó͘-kiáⁿ。
創世記 11 18| Hoat-le̍k三十歲生La̍h-ngô͘。
創世記 11 19| Hoat-le̍k生La̍h-ngô͘了後，iáu活兩百連九年，koh有生kiáⁿ cha-bó͘-kiáⁿ。
創世記 11 20| La̍h-ngô͘三十二歲生Se-lo̍k。
創世記 11 21| La̍h-ngô͘生Se-lo̍k了後，iáu活兩百連七年，koh有生kiáⁿ cha-bó͘-kiáⁿ。
創世記 11 22| Se-lo̍k三十歲生Ná-ho̍k。
創世記 11 23| Se-lo̍k生Ná-ho̍k了後，iáu活兩百年，koh有生kiáⁿ cha-bó͘-kiáⁿ。
創世記 11 24| Ná-ho̍k二十九歲生Tha-la̍h。
創世記 11 25| Ná-ho̍k生Tha-la̍h了後，iáu活一百十九年，koh有生kiáⁿ cha-bó͘-kiáⁿ。
創世記 11 26| Tha-la̍h七十歲生亞伯蘭、Ná-ho̍k、哈蘭。
創世記 11 27| Tha-la̍h ê世系記tī下底：Tha-la̍h生亞伯蘭、Ná-ho̍k、哈蘭；哈蘭生羅得。
創世記 11 28| 哈蘭死tī伊ê老父Tha-la̍h ê面前，tī伊ê本地Ka-le̍k-tí ê Jíⁿ城。
創世記 11 29| 亞伯蘭、Ná-ho̍k，各有娶bó͘。亞伯蘭ê bó͘名叫撒萊；Ná-ho̍k ê bó͘名叫Bi̍t-ka，是哈蘭ê cha-bó͘-kiáⁿ；哈蘭是Bi̍t-ka ê老父，亦是Í-sū-ka ê老父。
創世記 11 30| 撒萊無懷孕，無kiáⁿ。
創世記 11 31| Tha-la̍h chhōa伊ê kiáⁿ亞伯蘭，kap伊ê孫羅得，就是哈蘭ê kiáⁿ，以及伊ê新婦撒萊，就是伊ê kiáⁿ亞伯蘭ê bó͘，in相kap出Ka-le̍k-tí ê Jíⁿ城；beh去迦南地；in到哈蘭就tòa tī-hia。
創世記 11 32| Tha-la̍h享壽兩百連五歲；Tha-la̍h死tī哈蘭。
創世記 12 1| 耶和華對亞伯蘭講，你tio̍h離開本地、本族，老父ê家，去我所beh指示你ê地。
創世記 12 2| 我beh hō͘你成做大國，我beh賜福你，hō͘你ê名做大，你亦beh hō͘人得tio̍h福氣；
創世記 12 3| 祝福你ê，我beh賜福hō͘ in；咒詛你ê，我beh責罰伊；地上萬族beh因為你得tio̍h福氣。
創世記 12 4| 亞伯蘭照耶和華吩咐ê話，就去；羅得亦kap伊去。亞伯蘭出哈蘭ê時七十五歲。
創世記 12 5| 亞伯蘭帶伊ê bó͘撒萊，kap伊ê姪á羅得；以及in tī哈蘭所積聚ê財物，所得tio̍h ê人額；in就出去，beh去迦南地；in就到迦南地。
創世記 12 6| 亞伯蘭經過hit-ê地，到tī示劍ê所在，到Mô͘-lí ê橡樹；hit時迦南族iáu teh tòa。
創世記 12 7| 耶和華對亞伯蘭出現講，我beh將chit-ê地方賞賜你ê後裔；伊就tī-hia為tio̍h tùi伊出現ê耶和華起一座壇。
創世記 12 8| Tùi hia伊徙到Pek-te̍k-lī東勢ê山，搭布棚；西勢是Pek-te̍k-lī，東勢是Ai；tī-hia為tio̍h耶和華起一座壇，求叫耶和華ê名。
創世記 12 9| 亞伯蘭漸漸徙去南勢ê地。
創世記 12 10| Hit-ê地tú-tio̍h飢荒，亞伯蘭落去埃及，beh tī-hia暫時khiā起；因為hit-ê地飢荒真大。
創世記 12 11| 將近入埃及，就對伊ê bó͘撒萊講，我知你是面貌好看ê婦人人；
創世記 12 12| 埃及人看見你ê時beh講，Chit-ê是伊ê bó͘，in beh thâi死我，來留你活teh。
創世記 12 13| 求你tio̍h講，你是我ê小妹，hō͘我因為你得tio̍h平安；我ê性命亦對你來得tio̍h活。
創世記 12 14| 亞伯蘭到埃及ê時，埃及人看見hit-ê婦人人極其súi。
創世記 12 15| 法老ê人臣看見伊，就對法老o-ló伊；hit-ê婦人人就hō͘人tòa伊入法老ê王宮。
創世記 12 16| 法老因為chit-ê婦人人就好款待亞伯蘭；亞伯蘭就得tio̍h羊、牛、公ê驢、奴僕、女婢、母ê驢，以及駱駝。
創世記 12 17| 耶和華因為亞伯蘭ê bó͘撒萊ê緣故，降大災禍tī法老kap伊全家。
創世記 12 18| 法老就叫亞伯蘭來講，你對我所做ê是甚麼事？啥事無kā我講伊是你ê bó͘？
創世記 12 19| 啥事稱伊做小妹？致到我將伊娶來做我ê bó͘；taⁿ你ê bó͘ tī-chia，thang chhōa伊，做你去。
創世記 12 20| Tùi hit-tia̍p法老為tio̍h伊來吩咐人；in就將伊kap伊ê bó͘ kap伊所有ê，lóng送伊去。
創世記 13 1| 亞伯蘭tùi埃及上去，伊kap伊ê bó͘ kap伊所有ê，連羅得，lóng去南地。
創世記 13 2| 亞伯蘭ê牛、銀、金真chōe。
創世記 13 3| 伊tùi南地漸漸去Pek-te̍k-lī，到Pek-te̍k-lī kap Ai ê中間，早前搭布棚ê所在；
創世記 13 4| 到伊起頭起壇ê所在；亞伯蘭tī-hia求叫耶和華ê名。
創世記 13 5| Kap亞伯蘭同行ê羅得亦有羊群、牛群、布棚。
創世記 13 6| Hit-ê地就bōe容允得in相kap khiā；因為in ê財物chōe，in chiah bōe會相kap khiā。
創世記 13 7| 亞伯蘭ê牧者kap羅得ê牧者相爭；當時迦南人kap Pí-lī-sé人tī hit-ê地khiā起。
創世記 13 8| 亞伯蘭kā羅得講，你我m̄-thang冤家，你ê牧者kap我ê牧者亦m̄-thang冤家；因為咱是骨肉ê 親。
創世記 13 9| 全地kiám無tī你ê目睭前mah？請你離開我；你tò-pêng，我就chiàⁿ-pêng；你chiàⁿ-pêng，我就tò-pêng。
創世記 13 10| 羅得kia̍h目看約旦河一遍ê平洋，直到Só-jíⁿ ê路，lóng真潤澤；hit-ê地tī耶和華未滅所多瑪蛾摩拉以前，親像耶和華ê園，亦親像埃及ê地。
創世記 13 11| Tùi án-ni羅得揀約旦河一遍ê平洋，遷徙去東勢；in就大家分開。
創世記 13 12| 亞伯蘭khiā起迦南地，羅得khiā起平洋chiah-ê城；徙伊ê布棚到所多瑪。
創世記 13 13| 所多瑪人極pháiⁿ，大大得罪耶和華。
創世記 13 14| 羅得離別了後，耶和華對亞伯蘭講，你kia̍h目，tùi你所tiàm ê所在，ǹg東西南北來看；
創世記 13 15| 因為你所看見一切ê地，我lóng beh hō͘你，kap你ê後裔，直到永遠。
創世記 13 16| 我亦beh hō͘你ê後裔親像地上ê土砂；人若能算地上ê土砂，chiah能算你ê後裔。
創世記 13 17| 你起來遍行chit-ê地ê橫直，因為我beh將chit-ê地hō͘你。
創世記 13 18| 亞伯蘭就搬徙布棚到Hi-pek-lûn，óa Bān-lī hiah-ê橡樹khiā起；tī-hia為耶和華起一座壇。
創世記 14 1| 當Àm-la̍h-hui做Sī-ná王，A-lio̍k做Í-la̍h-sat王，Ki-tāi-ló-má做Í-lân王，Thê-ta̍t做Ko-ìn王 ê時，
創世記 14 2| in來攻擊所多瑪王Pí-la̍h，蛾摩拉王Pí-sa，Ap-má王Sī-la̍p，Sé-phian王Sī-bí-pia̍t，以及Pí-la̍h王(Pí-la̍h就是Só-jíⁿ)
創世記 14 3| In lóng聚會tī Se-têng ê山谷；Se-têng山谷就是鹽海。
創世記 14 4| In服事Ki-tāi-ló-má十二年久；到十三年背叛。
創世記 14 5| 十四年，Ki-tāi-ló-má，kap同會盟chiah-ê王，lóng來，tī A-te̍k-lu̍t-ka-lêng thâi贏Lí-hoa̍t-im人，tī Hâm So͘-se人，tī Sa-bî-ki-lia̍t-têng Í-bí人，
創世記 14 6| tī Hô-lī人ê Se-jíⁿ山Hô-lī人，到近tī曠野ê Í-le̍k-pa-lân。
創世記 14 7| In 倒tńg到An-bi̍t-pa，就是Ka-te-su，攻擊A-má-le̍k全地，kap khiā起tī Hap-sé-sūn-tha-má ê A-mô͘-lī人。
創世記 14 8| Tùi hit-tia̍p所多瑪王、蛾摩拉王、Ap-má王、Sé-phian王、Pí-la̍h 王，(Pí-la̍h就是Só-jíⁿ) ，lóng出來tī Se-têng ê山谷排陣，kap in交戰；
創世記 14 9| 就是kap Í-lân王 Ki-tāi-ló-má，Ko-ìn王 Thê-ta̍t，Sī-ná王Àm-la̍h-hui，Í-la̍h-sat王A-lio̍k交戰；四個王對敵五個王。
創世記 14 10| Se-têng山谷lóng是石油坑；所多瑪、蛾摩拉chiah-ê王逃走，跋(撥8) tī-hia；其餘ê走上山。
創世記 14 11| In就將所多瑪、蛾摩拉ê財物，以及in ê乾糧lóng搶，做in去。
創世記 14 12| Koh將亞伯蘭ê姪羅得，kap伊ê財物搶去；hit時羅得tòa tī所多瑪。
創世記 14 13| 有一個逃走ê人來kā希伯來人亞伯蘭講；hit時亞伯蘭khiā起tī A-mô͘-lī人Bān-lī ê橡樹hit所在，Bān-lī kap Í-si̍t-kok kap A-nái lóng是兄弟，有kap亞伯蘭聯盟。
創世記 14 14| 亞伯蘭聽見伊ê姪hō͘人掠去，就chhōa生養tī伊ê家裡精練ê壯丁，三百十八人，追jip到Tàn。
創世記 14 15| 伊kap伊ê奴僕透暝分隊，攻擊in；tui到大馬色tò-pêng ê Hô-pa。
創世記 14 16| 將一切ê財物搶倒tńg，連伊ê姪á羅得kap伊ê財物，以及婦女百姓，亦lóng搶倒tńg。
創世記 14 17| 亞伯蘭thâi贏Ki-tāi-ló-má，以及kap伊做陣chiah-ê王，tò來ê時，所多瑪王出來，到Sa-bí ê山谷，迎接伊；Sa-bí ê山谷就是王ê山谷。
創世記 14 18| 亦有Sat-léng王 Be̍k-ki-sé-tek帶餅kap酒出來；伊是至koân[ê]上帝ê祭司；
創世記 14 19| 祝福伊講，願天地ê主，至koânê上帝賜福亞伯蘭。
創世記 14 20| 至koânê上帝將對敵交tī你ê手，應該o-ló伊。亞伯蘭將lóng總所得tio̍h-ê，十份the̍h一份hō͘ 伊。
創世記 14 21| 所多瑪王 kā亞伯蘭講，將人歸我；物lóng hō͘你。
創世記 14 22| 亞伯蘭kā所多瑪王講，我有kí天地ê主至koânê上帝耶和華來chiù-chōa，
創世記 14 23| 凡若你ê物，就一條線、一條鞋帶，我lóng m̄-the̍h，免得你講，我hō͘亞伯蘭好額；
創世記 14 24| 只有少年人所食ê，以及kap我同行ê人A-nái、Í-si̍t-kok、Bān-lī，所應得ê份額，thang chhut-chāi in the̍h。
創世記 15 1| Chiah-ê tāi-chì了後，耶和華ê話tī異象中臨到亞伯蘭，講，亞伯蘭ah，你m̄免驚，我是你ê藤牌，是你極大ê報賞。
創世記 15 2| 亞伯蘭講，主耶和華ah，你beh hō͘我甚麼，我已經無kiáⁿ；承接我ê家業ê，就是大馬色人Í-lī-í-siā？
創世記 15 3| 亞伯蘭koh講，你無hō͘我有後裔，hit-ê生tī我家內ê是我ê後嗣。
創世記 15 4| 耶和華koh臨到，kā伊講，Chit人m̄是beh做你ê後嗣；對你本身出ê，chiah是做你ê後嗣。
創世記 15 5| 就chhōa伊出去外面講，你看天，算hiah-ê 星，你算能了á-bōe；koh對伊講，你ê後裔亦beh親像án-ni。
創世記 15 6| 亞伯蘭信耶和華；伊就kā伊算做義。
創世記 15 7| Koh對伊講，我是耶和華，bat chhōa你出Ka-le̍k-tí ê Jíⁿ城，為tio̍h beh將chit-ê地hō͘你做業。
創世記 15 8| 亞伯蘭講，主耶和華ah，我怎樣會知beh得tio̍h chit-ê地做業ah？
創世記 15 9| 伊kā伊講，你kā我取一隻三年母ê牛，一隻三年母ê山羊，一隻三年公ê綿羊，一隻ka-chui，一隻鴿á。
創世記 15 10| 伊就取chiah-ê物來，ta̍k樣tùi中破開做兩pêng，chit-pêng kap hit-pêng排相對；只有鳥無破開。
創世記 15 11| 有鷹鳥落來tī死ê cheng-siⁿ ê頂面；亞伯蘭就趕伊去。
創世記 15 12| 日beh落ê時，亞伯蘭睏重眠；忽然有真烏暗ê大驚惶到tī伊。
創世記 15 13| 耶和華對亞伯蘭講，你的確tio̍h知，你ê後裔beh出外tī別人ê地，koh服事hit位ê人；hit位ê人beh苦楚in四百年。
創世記 15 14| In所beh服事ê國，我beh辦in；後來in beh帶chōe-chōe財物tùi-hia出來。
創世記 15 15| 你beh安然tò祖，食長歲壽，hō͘人埋葬。
創世記 15 16| 到第四代，in beh tò來chia；因為A-mô͘-lī族ê罪iáu未貫滿。
創世記 15 17| 日落天暗，有出煙ê爐，kap teh-to̍h ê火把，tùi hiah-ê破pêng ê肉經過。
創世記 15 18| 當hit日，耶和華kap亞伯蘭立約，講，我有將chit-ê地，tùi埃及河到hit-ê大河，就是Pek-lat河，hō͘你ê後裔；
創世記 15 19| 就是Ki-nî、Ki-nî-sé、Kah-mô͘-nî，
創世記 15 20| Hek、Pí-lī-sé、Lí-hoa̍t-im，
創世記 15 21| A-mô͘-lī、迦南、Kek-ka-sat、Iâ-pò͘-su，chiah-ê族ê地。
創世記 16 1| 亞伯蘭ê bó͘撒萊無kā伊生kiáⁿ；伊有一個女婢名夏甲；是埃及人。
創世記 16 2| 撒萊kā亞伯蘭講，耶和華禁我生kiáⁿ；請你kap我ê女婢同房；kiám-chhái我thang tùi伊得tio̍h gín-á。亞伯蘭聽thàn撒萊ê話。
創世記 16 3| Tùi hit-tia̍p，亞伯蘭ê bó͘撒萊將伊ê女婢埃及人夏甲hō͘伊丈夫亞伯蘭做bó͘；hit時亞伯蘭已經tòa迦南十年。
創世記 16 4| 伊kap夏甲同房，夏甲就懷孕；伊知家己有身，就看輕主母。
創世記 16 5| 撒萊kā亞伯蘭講，我ê冤枉歸tī你；我將我ê女婢hē tī你ê心懷中；伊看家己有娠，就看輕我；願耶和華tī你我ê中間判斷。
創世記 16 6| 亞伯蘭對撒萊講，你ê女婢tī你ê手，你thang隨意款待伊。撒萊苦楚伊，伊就tùi撒萊ê面前逃走。
創世記 16 7| 耶和華ê使者tú-tio̍h伊tī曠野ê水泉邊；hit-ê水泉tī Su-jíⁿ ê路上。
創世記 16 8| 對伊講，撒萊ê女婢夏甲，你tùi tah-lo̍h來？beh tah-lo̍h去？伊講，我tùi我ê主母撒萊ê面前走出來。
創世記 16 9| 耶和華ê使者對伊講，你tò去你ê主母hia，降服tī伊ê手下。
創世記 16 10| 耶和華ê使者koh對伊講，我beh hō͘你ê後裔極其chōe，甚至bōe算得。
創世記 16 11| 耶和華ê使者koh對伊講，你taⁿ懷孕，beh生一個kiáⁿ，tio̍h kā伊號名以實瑪利，因為耶和華聽見你ê苦情。
創世記 16 12| 伊做人beh親像野驢，伊ê手beh攻擊眾人，眾人ê手beh攻擊伊；伊beh khiā起tī眾兄弟ê頭前。
創世記 16 13| 夏甲就稱hit-ê對伊講話ê耶和華ê名講，你是看見ta̍k項ê上帝；因為講，連tī-chia我亦看見hit-ê看見我ê mah？
創世記 16 14| 所以chit-ê井名叫Pí-jíⁿ-la̍h-hái-lâi，就是Ka-te-su kap Pa-lia̍t ê中間。
創世記 16 15| 後來夏甲kā亞伯蘭生一個kiáⁿ；亞伯蘭kā伊ê kiáⁿ號名叫以實瑪利，就是夏甲所生ê。
創世記 16 16| 夏甲kā亞伯蘭生以實瑪利ê時，亞伯蘭八十六歲。
創世記 17 1| 亞伯蘭九十九歲ê時，耶和華對亞伯蘭顯現，kā伊講，我是全能ê上帝，你tī我ê面前行做tio̍h完全。
創世記 17 2| 我beh kap你立我ê約，hō͘你ê後裔極其chōe。
創世記 17 3| 亞伯蘭就仆落tī地裡；上帝koh kap伊講話，講，
創世記 17 4| 我kap你立我ê約，你beh做chōe-chōe國ê父。
創世記 17 5| Tùi taⁿ以後，你ê名無koh叫做亞伯蘭，是beh叫做亞伯拉罕，因為我已經立你做chōe-chōe 國ê父。
創世記 17 6| 我beh hō͘你ê後裔極其chōe，國度tùi你來立，君王tùi你來出。
創世記 17 7| 我beh kap你，以及你歷代ê後裔，設立我ê約做永遠ê約；是beh做你kap你ê後裔ê上帝。
創世記 17 8| 我beh將你現在出外ê地，就是迦南全地，賞賜你kap你ê後裔，做永遠ê業；我亦beh做in ê上帝。
創世記 17 9| 上帝koh對亞伯拉罕講，你kap你ê後裔tio̍h歷代遵守我ê約。
創世記 17 10| Lín中間所有ê ta-po͘-ê，lóng tio̍h受割禮；這就是我kap你以及你ê後裔所立ê約，是lín所tio̍h遵守ê。
創世記 17 11| Lín tio̍h割lín陽物ê皮；這是beh做我kap lín所立ê約ê記號。
創世記 17 12| Lín歷代ê ta-po͘-ê，無論家內生ê，á是你ê後裔以外，用銀tùi外面人買ê，已經出世八日，lóng tio̍h受割禮。
創世記 17 13| 你家內生ê，kap你用銀買ê，lóng的確tio̍h受割禮；án-ni我ê約beh hē tī lín ê身上，做永遠ê約。
創世記 17 14| 無受割禮ê ta-po͘-ê，伊身軀既然無受割禮，是背我ê約；的確tùi百姓ê中間除去。
創世記 17 15| 上帝koh對亞伯拉罕講，你ê bó͘撒萊，m̄-thang koh叫伊ê名撒萊；伊ê名beh叫做撒拉。
創世記 17 16| 我beh賜福伊，我亦beh hō͘你tùi伊得tio̍h一個kiáⁿ；我beh賜福伊，伊亦beh做列國ê老母；beh有邦國ê王 tùi伊出。
創世記 17 17| 亞伯拉罕就仆teh笑，心內講，一百歲ê人iáu能生kiáⁿ mah？撒拉已經九十歲，iáu能生養mah？
創世記 17 18| 亞伯拉罕對上帝講，但願以實瑪利活tī你ê面前。
創世記 17 19| 上帝講，m̄是lah，你ê bó͘撒拉beh kā你生一個kiáⁿ，你beh kā伊號名叫以撒；我beh kap伊設立我ê約，做伊ê後裔永遠ê約。
創世記 17 20| 論到以實瑪利，我亦聽你求；你看，我已經賜福伊，beh hō͘伊興旺，加添極其chōe。伊beh生十二個族長，我亦beh hō͘伊成做大國。
創世記 17 21| 到明年 chit時，撒拉beh kā你生以撒；我beh kap伊設立我ê約。
創世記 17 22| 上帝kap亞伯拉罕講soah，就離開伊上去。
創世記 17 23| Tú-tú hit日，亞伯拉罕照上帝所kā伊講ê，kā伊ê kiáⁿ以實瑪利，kap亞伯拉罕家內一切ê ta-po͘人，無論tī 家裡生ê，á是用伊ê銀買ê，lóng行割禮。
創世記 17 24| 亞伯拉罕受割禮ê時九十九歲；
創世記 17 25| 伊ê kiáⁿ以實瑪利受割禮ê時十三歲。
創世記 17 26| Tú-tú hit日，亞伯拉罕kap伊ê kiáⁿ以實瑪利同受割禮。
創世記 17 27| 家內所有ê人，無論tī 家裡生ê，á是用銀tùi外面人買ê，lóng kap伊同受割禮。
創世記 18 1| 耶和華tī Bān-lī ê橡樹hia，對亞伯拉罕出現；hit時日當熱；亞伯拉罕坐tī布棚門口；
創世記 18 2| kia̍h目起來看，看見三人tī對面teh khiā；伊一下看見，就tùi布棚門口，走去迎接in，
創世記 18 3| 仆tī地裡，講，我ê主，我若tī你ê面前得tio̍h恩典，求你m̄-thang離開奴僕做你去；
創世記 18 4| 容允the̍h淡薄水，hō͘ lín洗腳請歇睏tī樹腳；
創世記 18 5| 我koh the̍h淡薄餅，hō͘ lín點心；然後進前去；因為lín是為tio̍h án-ni，chiah到lín ê奴僕chia。In講，Thang照你ê話去行。
創世記 18 6| 亞伯拉罕趕緊入布棚，見撒拉講，你緊緊用Saⁿ-sè-a ê麵粉，nóa做餅。
創世記 18 7| 亞伯拉罕koh走到牛群ê所在，牽一隻chíⁿ koh好ê牛á來；交hō͘奴僕，伊就趕緊去備辦。
創世記 18 8| 亞伯拉罕koh the̍h奶油kap 奶，kap所備辦ê牛á來，排tī in ê面前；家己tī樹腳khiā tī in ê身邊；in就食。
創世記 18 9| In kā伊講，你ê bó͘撒拉tī tah-lo̍h？伊講，Tī布棚內。
創世記 18 10| In中間一個講，到期我的確beh koh來你chia；你ê bó͘撒拉beh生一個kiáⁿ。撒拉tī後面，布棚門口，teh聽。
創世記 18 11| 亞伯拉罕kap撒拉年歲已經老；撒拉ê月經已經絕。
創世記 18 12| 撒拉心內笑講，我已經衰lám，我ê主亦老lah；kiám iáu有chit號ê歡喜？
創世記 18 13| 耶和華對亞伯拉罕講，撒拉為啥事笑，講，我已經老，果真能生kiáⁿ mah？
創世記 18 14| Kiám耶和華有做bōe來ê事mah？到期，明年 chit時，我beh koh來你chia，撒拉beh生一個kiáⁿ。
創世記 18 15| 撒拉驚，m̄認，講，我無笑。hit人講，無影；你實在有笑。
創世記 18 16| Hiah-ê人就tùi hia起來，ǹg所多瑪去；亞伯拉罕也kap in相kap行，beh送in一站。
創世記 18 17| 耶和華講，我所beh做ê事，kiám thang tùi亞伯拉罕隱khǹg mah？
創世記 18 18| 因為亞伯拉罕的確beh成做強大ê國，地上萬國beh因為伊來得tio̍h福氣。
創世記 18 19| 我bat伊，是beh hō͘伊命令伊ê kiáⁿ kap伊ê家眷；hō͘ in長長守耶和華ê道理，秉公行義；致到耶和華指亞伯拉罕所講ê話，lóng歸hō͘ 伊。
創世記 18 20| 耶和華講，所多瑪、蛾摩拉hoah-hiàm ê聲真大，in ê罪惡實在重。
創世記 18 21| 我taⁿ beh落去，看in所行ê，果然一盡照我所聽ê聲á無；若無án-ni，我亦會知。
創世記 18 22| Hiah-ê人tùi-hia oa̍t-tńg身，ǹg所多瑪去；亞伯拉罕iáu khiā tī耶和華ê面前。
創世記 18 23| 亞伯拉罕近前來講，好人kap pháiⁿ人，你lóng beh剿滅mah？
創世記 18 24| 設使城內有五十個好人，你猶原beh剿滅hit所在mah？無beh為tio̍h城內chí五十個好人，來赦免in mah？
創世記 18 25| 願你決斷無án-ni行，將好人kap pháiⁿ人做一下害死；致到好人kap pháiⁿ人相同；願你決斷無án-ni行；審判全地ê主kiám無行公義mah？
創世記 18 26| 耶和華講，我若tī所多瑪城內tú-tio̍h有五十個好人，我就為tio̍h in ê緣故寬容hit所在。
創世記 18 27| 亞伯拉罕應講，我雖然是火灰土粉，iáu-kú敢對主講話；
創世記 18 28| 設使chiah-ê五十個好人欠五個；你就因為欠五個，剿滅全城mah？伊講，我tī-hia若tú-tio̍h有四十五個，亦無beh剿滅。
創世記 18 29| 亞伯拉罕koh對伊講，設使tī-hia tú-tio̍h四十個nih？伊講，為tio̍h chiah-ê四十個 ê緣故，我亦無beh做chit-ê事。
創世記 18 30| 伊koh講，求主莫得受氣，我beh koh講；設使tī-hia若tú-tio̍h三十個nih？伊講，我tī-hia若tú-tio̍h有三十個，我亦無beh做chit-ê事。
創世記 18 31| 伊講，我iáu-kú敢對主講；設使tī-hia tú-tio̍h有二十個nih？伊講，為tio̍h chiah-ê二十個 ê緣故，我亦無beh剿滅。
創世記 18 32| 伊講，求主莫得受氣，我koh講chit一pái；設使tī-hia tú-tio̍h有十個nih？伊講，為tio̍h chiah-ê十個ê緣故，我亦無beh剿滅。
創世記 18 33| 耶和華kap亞伯拉罕講明白，就上去。亞伯拉罕亦tò去伊ê所在。
創世記 19 1| 日暗，hit兩個使者到所多瑪；羅得坐tī所多瑪城門裡；羅得看見in，就起來迎接in；鞠躬面ǹg地，
創世記 19 2| 講，我ê主ah，請oa̍t來奴僕ê厝歇暝洗腳，明á早起起來，行lín ê路。In講，m̄免；阮beh tī大街面過暝。
創世記 19 3| 羅得切切請in；in chiah oa̍t-tńg腳，oat入伊ê厝；羅得為in備辦筵席，pek無酵餅；in就食。
創世記 19 4| Iniáu未去睏，城內ê人，就是所多瑪人，tùi少年到老，四面來圍伊ê厝；
創世記 19 5| 叫羅得講，今暗到你chia ê人tī tah-lo̍h？hō͘ in出來，照阮所ài做。
創世記 19 6| 羅得出去到門外眾人hia，就將門關teh；
創世記 19 7| 講，兄弟ah，請lín莫得做chit號pháiⁿ；
創世記 19 8| 你看，我有兩個cha-bó͘-kiáⁿ，iáu是在室女；容允我chhōa出來，chhut-chāi lín所ài來行；獨獨chit兩人，已經到我ê厝，m̄-thang對in做甚麼。
創世記 19 9| 眾人講，你退去。Koh講，Chit人寄居tī-chia，續beh管轄阮mah？taⁿ阮beh害你比害in khah傷重。就oe-khoeh羅得，進前beh攻破伊ê門。
創世記 19 10| 總是hit兩人伸手，牽羅得入厝，將門關去。
創世記 19 11| Koh hō͘門外ê人，tùi細到大，目睭ian-n̄g，lóng bōe看見；chhē到倦chhē無門。
創世記 19 12| Hit兩人對羅得講，你tī-chia iáu有甚麼人？或是kiáⁿ婿，或是kiáⁿ，或是cha-bó͘-kiáⁿ，以及城內一切屬你ê人；你tio̍h hō͘ in lóng出chit所在。
創世記 19 13| 因為阮beh剿滅chit-ê所在，是為tio̍h in hoah-hiàm ê聲tī耶和華ê面前真大；耶和華差阮來beh剿滅伊。
創世記 19 14| 羅得出去，對娶伊ê cha-bó͘-kiáⁿ ê kiáⁿ婿講，Lín起來，離開chia；因為耶和華beh滅無chit-ê城；伊ê kiáⁿ婿掠做伊是講笑。
創世記 19 15| 天光使者催逼羅得講，起來，chhōa你ê bó͘，以及你tī-chia兩個cha-bó͘-kiáⁿ去；驚了kap chit-ê城ê罪惡相kap受滅無。
創世記 19 16| 羅得延chhiân；hit兩人，因為耶和華憐憫羅得，就牽伊ê手，kap伊ê bó͘ ê手，kap伊兩個cha-bó͘-kiáⁿ ê手，將伊chhōa出，安置tī城外。
創世記 19 17| Chhōa in出去了，講，你tio̍h逃命，m̄-thang oa̍t頭看，亦m̄-thang tòa tī平洋；tio̍h走去山裡，驚了受滅無。
創世記 19 18| 羅得對in講，我ê主ah，m̄-thang án-ni。
創世記 19 19| 你看，你ê奴僕已經得tio̍h恩典tī你ê面前，你亦對我顯出極大ê仁慈，救我ê性命；我bōe會走到山裡，驚了chit-ê災禍到tī我，我就死。
創世記 19 20| 你看，chit-ê城近近thang逃走，亦是細；請容允我逃閃tī-hia，來保全我ê活命；chit-ê城kiám m̄是細ê mah？
創世記 19 21| 伊對伊講，Chit-ê tāi-chì，我亦允准你；你所講ê城，我無beh chhia倒。
創世記 19 22| 你tio̍h緊緊走去hia；因為你iáu未到hia，我bōe會做甚麼。因為án-ni hit-ê城名叫Só-jíⁿ。
創世記 19 23| 羅得到Só-jíⁿ，日已經出。
創世記 19 24| Hit時耶和華將琉磺kap火，tùi天頂，tùi耶和華hia，降落tī所多瑪kap蛾摩拉。
創世記 19 25| 將hiah-ê城，以及全平洋，kap城內所有ê百姓，連地面上生長ê，lóng毀壞。
創世記 19 26| 羅得ê bó͘ tī後面，一下oa̍t頭看，就變做一支鹽柱。
創世記 19 27| 亞伯拉罕透早起來，到伊前日khiā tī耶和華面前hit位；
創世記 19 28| ǹg所多瑪、蛾摩拉，kap平洋ê全地來看；看見hit所在火煙chhèng高，親像火爐ê煙。
創世記 19 29| 當上帝剿滅平洋chiah-ê城ê時，上帝siàu念亞伯拉罕；tú-tú tī chhia倒羅得所khiā起ê城ê時，就kah羅得tùi chhia倒ê中間出去。
創世記 19 30| 羅得tiàm-tī Só-jíⁿ驚惶；就kap伊兩個cha-bó͘-kiáⁿ tùi Só-jíⁿ上去tiàm-tī山裡；伊kap兩個cha-bó͘-kiáⁿ tiàm-tī一個洞內。
創世記 19 31| 大cha-bó͘-kiáⁿ 對細cha-bó͘-kiáⁿ講，咱ê老父老lah，地上koh無人kap咱做匹配，來照人道。
創世記 19 32| 來lah，thang hō͘老父lim酒，kap伊相kap睏；án-ni咱好thang tùi伊留存後裔。
創世記 19 33| Hit暝in hō͘老父lim酒；大cha-bó͘-kiáⁿ就入去kap老父相kap睏；伊甚麼時去睏，甚麼時起來，老父lóng m̄知。
創世記 19 34| 過日大cha-bó͘-kiáⁿ kā細cha-bó͘-kiáⁿ講，我昨暝kap老父相kap睏；今暗咱koh hō͘伊lim酒，你thang入去kap伊相kap睏。Án-ni，咱好thang tùi老父留存後裔。
創世記 19 35| Hit暝in koh hō͘老父lim酒，細cha-bó͘-kiáⁿ起來去kap伊睏；伊甚麼時去睏，甚麼時起來，老父亦lóng m̄知。
創世記 19 36| Án-ni羅得兩個cha-bó͘-kiáⁿ lóng tùi in老父來懷孕。
創世記 19 37| 大ê生kiáⁿ，叫伊ê名Mô͘-ap，就是現今Mô͘-ap人ê祖。
創世記 19 38| 細ê亦生kiáⁿ，叫伊ê名Piān-á-bí，就是現今A-bûn人ê祖。
創世記 20 1| 亞伯拉罕tùi-hia暫暫ǹg南方徙去；tòa tī Ka-te-su kap Su-jíⁿ ê中間，寄居tī Ki-la̍h-jíⁿ。
創世記 20 2| 亞伯拉罕講到伊ê bó͘撒拉，就講，是我ê小妹；Ki-la̍h-jíⁿ王A-pí-bí-le̍k差人將撒拉chhōa去。
創世記 20 3| 暝時，眠夢中，上帝來kā A-pí-bí-le̍k講，你是該死ê人，因為你所chhōa hit-ê婦人人是人ê bó͘。
創世記 20 4| A-pí-bí-le̍k iáu未親近伊，就講，主ah，行義ê百姓，你亦beh滅伊mah？
創世記 20 5| Hit人kiám m̄是本身對我講，伊是我ê小妹mah？就婦人人亦本身講，伊是我ê兄；我做chit-ê事，是心端正，手清氣。
創世記 20 6| 上帝tī夢中對伊講，我本知你做chit-ê事，是心中端正；我chiah阻擋你，免得你得罪我；所以我無容允你摸tio̍h伊。
創世記 20 7| Taⁿ你tio̍h將chit人ê bó͘還伊，因為伊是先知；伊beh替你祈禱，你chiah會活；你若m̄還伊，你tio̍h知，你kap你所有ê人lóng得beh死。
創世記 20 8| A-pí-bí-le̍k透早起來，叫眾奴僕來，將chiah-ê tāi-chì lóng講hō͘ in聽；hiah-ê人lóng真驚。
創世記 20 9| A-pí-bí-le̍k叫亞伯拉罕來，對伊講，你對阮所行ê是甚麼事？我有甚麼得罪你，你竟然hō͘我kap我國內ê人陷落重罪？你對我行m̄應該行ê事。
創世記 20 10| A-pí-bí-le̍k koh對亞伯拉罕講，你看見甚麼，chiah做chit-ê事？
創世記 20 11| 亞伯拉罕講，我phah算chit所在ê人lóng無驚上帝；in beh為tio̍h我ê bó͘ ê緣故thâi死我。
創世記 20 12| Koh伊亦實在是我ê小妹，siâng父koh母，後來做我ê bó͘。
創世記 20 13| 當上帝kah我離開老父ê家，四界行ê時，我kā伊講，將來咱所到ê所在，請你稱我講，伊是我ê兄；這就是你款待我ê恩。
創世記 20 14| A-pí-bí-le̍k將羊、牛、奴僕、女婢，hō͘亞伯拉罕；koh將伊ê bó͘撒拉還伊。
創世記 20 15| A-pí-bí-le̍k koh講，你看，我ê地lóng tī你ê面前，你thang隨意khiā起。
創世記 20 16| Koh kā撒拉講，我hō͘你ê兄一千銀，kā你對全家做遮目睭ê；taⁿ你tī一切lóng無不是。
創世記 20 17| 亞伯拉罕祈禱上帝；上帝就醫好A-pí-bí-le̍k kap伊ê bó͘ kap女婢，in就能生kiáⁿ。
創世記 20 18| 因為耶和華為tio̍h亞伯拉罕ê bó͘撒拉ê緣故，已經hō͘ A-pí-bí-le̍k家內ê婦人人bōe會生kiáⁿ。
創世記 21 1| 耶和華照伊前ê話眷顧撒拉；tùi án-ni耶和華照伊所講ê kā撒拉做成。
創世記 21 2| 亞伯拉罕年老ê時，撒拉懷孕；到上帝對伊講ê日期，就kā伊生一個kiáⁿ。
創世記 21 3| 亞伯拉罕kā撒拉所生ê kiáⁿ，號名叫以撒。
創世記 21 4| 以撒出世八日，亞伯拉罕照上帝所吩咐ê，kā伊ê kiáⁿ行割禮。
創世記 21 5| 伊ê kiáⁿ以撒出世ê時，亞伯拉罕一百歲。
創世記 21 6| 撒拉講，上帝hō͘我歡喜笑；見若聽見ê，beh kap我同歡喜笑。
創世記 21 7| Koh講，Chī-chūi能事先kā亞伯拉罕講，撒拉beh hō͘嬰á suh奶？因為tī伊年老ê時，我kā伊生一個kiáⁿ。
創世記 21 8| Gín-á漸漸大，就斷奶；以撒斷奶ê日，亞伯拉罕排設大筵席。
創世記 21 9| 當時埃及人夏甲kā亞伯拉罕所生ê kiáⁿ teh冷笑，hō͘撒拉看見；
創世記 21 10| 就對亞伯拉罕講，Tio̍h趕出chit-ê女婢kap伊ê kiáⁿ；因為女婢ê kiáⁿ bōe-thang kap我ê kiáⁿ以撒同做後嗣。
創世記 21 11| 亞伯拉罕因為伊ê kiáⁿ ê緣故不止憂悶。
創世記 21 12| 上帝kā亞伯拉罕講，你m̄-thang為tio̍h chit-ê gín-á以及你ê女婢憂悶；見若撒拉對你講ê，你lóng tio̍h聽；因為tùi以撒生ê，chiah beh稱做你ê後裔。
創世記 21 13| 論到女婢ê kiáⁿ，我亦beh hō͘伊成做一國，因為伊亦是你生ê。
創世記 21 14| 亞伯拉罕早早起來，the̍h餅kap一皮袋ê水hō͘夏甲；hē tī伊ê肩頭頂；連gín-á續kah伊去；伊就去，到別是巴ê曠野就行無路。
創世記 21 15| 皮袋內ê水用了，夏甲就將gín-á放tī細叢樹腳。
創世記 21 16| 本身行開，約略射(cho̍h)一支箭ê遠，相對面teh坐；講，我不忍看gín-á死；就相對面坐，出聲大啼哭。
創世記 21 17| 上帝聽見gín-á ê聲；上帝ê使者tùi天裡叫夏甲講，夏甲，你有甚麼tāi-chì？m̄免驚；上帝已經聽見gín-á tī-hia ê聲。
創世記 21 18| 起來，亦hō͘ gín-á起來，牽tī你ê手；我beh hō͘伊成做大國。
創世記 21 19| 上帝開伊ê目睭，伊就看見水井；就將皮袋去入水到滿滿，續hō͘ gín-á lim。
創世記 21 20| 上帝kap gín-á tī-teh，伊就漸漸大；tiàm-tī曠野，成做射箭ê人。
創世記 21 21| 伊khiā起tī Pa-lân ê曠野；伊ê老母tùi埃及地kā伊chhōa一個bó͘。
創世記 21 22| 當hit時A-pí-bí-le̍k，kap伊ê軍長Hui-kok，對亞伯拉罕講，見若你所行ê事，上帝kap你tī-teh。
創世記 21 23| Taⁿ你tī-chia tio̍h kí上帝kap我chiù-chōa，m̄-thang欺負我，kap我ê kiáⁿ，以及我ê孫；我àn怎樣好款待你，你亦tio̍h照án-ni款待我，以及你所寄居ê地方。
創世記 21 24| 亞伯拉罕講，我beh chiù-chōa。
創世記 21 25| 前A-pí-bí-le̍k ê奴僕霸佔一口水井，亞伯拉罕為chit-ê事嫌A-pí-bí-le̍k。
創世記 21 26| A-pí-bí-le̍k講，Chī-chūi做chit-ê tāi-chì，我m̄知；你亦未有kā我講，到今á日我chiah聽見。
創世記 21 27| 亞伯拉罕將羊kap牛hō͘ A-pí-bí-le̍k；兩人就相kap立約。
創世記 21 28| 亞伯拉罕將七隻母ê羊羔另外放tī一所在。
創世記 21 29| A-pí-bí-le̍k問亞伯拉罕講，你將七隻母ê羊羔另外放tī一所在，是甚麼意思？
創世記 21 30| 應講，你tio̍h tùi我ê手收chit七隻母ê羊羔，做我開chit口井ê證據。
創世記 21 31| 所以名hit所在叫別是巴，因為in兩人tī-hia有chiù-chōa。
創世記 21 32| In tī別是巴立約；A-pí-bí-le̍k就kap伊ê軍長Hui-kok起身tò去腓利士地。
創世記 21 33| 亞伯拉罕tī別是巴栽一叢垂絲柳樹；koh tī-hia求叫耶和華永永tī-teh上帝ê名。
創世記 21 34| 亞伯拉罕tī腓利士人ê地寄居chōe-chōe日。
創世記 22 1| Chiah-ê tāi-chì以後，上帝試亞伯拉罕，叫伊講，亞伯拉罕；伊應講，我tī-chia。
創世記 22 2| 上帝講，你帶你ê kiáⁿ，就是你獨生ê kiáⁿ，你所疼ê以撒，去Mô͘-lī-a ê地，我所beh指示你ê山；tī-hia將伊獻做燒祭。
創世記 22 3| 亞伯拉罕透早起來，備辦驢，帶伊ê兩個少年人，kap伊ê kiáⁿ以撒；亦破燒祭ê柴；就起身去上帝所指示伊ê地。
創世記 22 4| 到第三日，亞伯拉罕kia̍h目遠遠看hit-ê所在。
創世記 22 5| 亞伯拉罕對伊ê少年人講，Lín kap驢tiàm chia thèng候，我kap gín-á去hia敬拜，就tò來lín chia。
創世記 22 6| 亞伯拉罕將燒祭ê柴hē tī伊ê kiáⁿ以撒ê身上，家己ê手kia̍h火kap刀；tùi hit-tia̍p兩人相kap行。
創世記 22 7| 以撒kā伊ê老父亞伯拉罕講，父ah；伊講，我ê kiáⁿ，我tī-chia。伊講，你看，火kap柴lóng有；總是燒祭ê羊á tī tah-lo̍h？
創世記 22 8| 亞伯拉罕講，我ê kiáⁿ，上帝beh家己備辦燒祭ê羊á；tùi hit-tia̍p兩人相kap行。
創世記 22 9| In到上帝指示伊ê所在；亞伯拉罕tī-hia起壇，將柴排好，縛伊ê kiáⁿ以撒，hē tī 壇裡ê柴頂。
創世記 22 10| 亞伯拉罕就伸手kia̍h刀，beh thâi伊ê kiáⁿ。
創世記 22 11| 耶和華ê使者對天叫伊講，亞伯拉罕，亞伯拉罕；伊應講，我tī-chia。
創世記 22 12| 使者講，你m̄-thang tī chit-ê gín-á ê身上下手，亦m̄-thang對伊怎樣做；因為我taⁿ知你是敬畏上帝，亦無將你ê kiáⁿ，就是你獨生ê，留teh，m̄-hō͘我。
創世記 22 13| 亞伯拉罕kia̍h目看，看見後面有一隻羊káng，角纏tī kui抱ê樹á；亞伯拉罕就去掠hit隻羊káng來，獻做燒祭，來替伊ê kiáⁿ。
創世記 22 14| 亞伯拉罕名hit-ê所在叫耶和華以勒；到今á日人iáu teh講，Tī耶和華ê山beh備辦。
創世記 22 15| 耶和華ê使者第二pái對天叫亞伯拉罕講，
創世記 22 16| 耶和華講，你已經行chit-ê事，無留你ê kiáⁿ，就是你獨生ê kiáⁿ，我就kí家己chiù-chōa講，
創世記 22 17| 我賜福beh賜福你，加添beh加添你ê後裔，親像天頂ê 星，海邊ê沙；你ê後裔beh得tio̍h chiah-ê對敵ê關隘。
創世記 22 18| Koh地上萬邦beh因為你ê後裔得tio̍h福氣；因為你聽thàn我ê話。
創世記 22 19| Tùi hit-tia̍p，亞伯拉罕tò來伊hiah-ê少年人hia；in就相kap起身去別是巴。亞伯拉罕就tiàm-tī別是巴。
創世記 22 20| Chiah-ê tāi-chì了後，有人kā亞伯拉罕講，Bi̍t-ka kā你ê小弟Ná-ho̍k生kiáⁿ；
創世記 22 21| 大ê O͘-su，小弟Pò͘-su，kap A-lân ê老父，Ki-bó͘-lī；
創世記 22 22| kap Ki-siat、Hap-só、Pit-ta̍t、Ek-la̍h、Pí-thó͘-lī，(Pí-thó͘-lī生利百加)
創世記 22 23| Chit八人lóng是Bi̍t-ka kā亞伯拉罕ê小弟Ná-ho̍k生ê。
創世記 22 24| Ná-ho̍k ê細姨，名Liû-má，生Thê-pat、Ka-hâm、Tha-hat、kap Má-ka。
創世記 23 1| 撒拉享壽一百二十七歲；這是撒拉一生ê年歲。
創世記 23 2| 撒拉死tī迦南地ê Ki-lia̍t-a-pa，就是Hi-pek-lûn；亞伯拉罕來，為tio̍h撒拉哀傷啼哭。
創世記 23 3| 後來亞伯拉罕tùi死人ê面前起來，kā Hek人講，
創世記 23 4| 我tī lín中間是寄居ê出外人；求lín tī-chia hō͘我一個所在做塚地，thang埋葬我ê死人，hō͘我無koh看見伊。
創世記 23 5| Hek人應亞伯拉罕，kā伊講，
創世記 23 6| 我ê主，請聽；你tī阮中間做上帝ê bo̍k-pek；chhut-chāi你tī阮ê塚地內揀第一好ê，來埋葬你ê死人；阮無一人m̄容允你tī伊ê塚地lāi埋葬你ê死人。
創世記 23 7| 亞伯拉罕起來，對hit所在ê人，就是Hek族，àⁿ腰。
創世記 23 8| 對in講，Lín若有意思beh hō͘我埋葬我ê死人，hō͘我無koh看見伊，就請聽我，替我求Só-hat ê kiáⁿ Í-hut-lûn，
創世記 23 9| 將伊ê田頭Be̍k-pí-la̍h ê穴hō͘我；伊thang照足額ê價數賣hō͘我；hō͘我tī lín中間有業thang做墓地。
創世記 23 10| 當時Í-hut-lûn坐tī Hek人ê中間；tùi hit-tia̍p Hek人Í-hut-lûn tī一切入伊ê城門ê Hek人ê面前，應亞伯拉罕，講，
創世記 23 11| m̄免，我ê主聽我；我beh送你hit坵田，連hit內面ê穴亦hō͘你；tī我同族ê人ê面前，我hō͘你，thang埋葬你ê死人。
創世記 23 12| 亞伯拉罕就tī hit所在ê百姓ê面前àⁿ腰；
創世記 23 13| tī hit所在百姓ê面前，對Í-hut-lûn講，你若肯，請聽我；我beh將田ê價錢hō͘你，你tio̍h收；hō͘我thang tī-hia埋葬我ê死人。
創世記 23 14| Í-hut-lûn應亞伯拉罕講，
創世記 23 15| 我ê主，請聽我；田值得銀四百sià-khek-le̍k，tī你我ê中間，beh算甚麼？做你埋葬你ê死人。
創世記 23 16| 亞伯拉罕聽Í-hut-lûn ê話，照伊tī Hek人ê面前所講ê，將買賣通用ê銀，秤(phêng)四百sià-khek-le̍k hō͘ Í-hut-lûn。
創世記 23 17| Tùi hit-tia̍p， Í-hut-lûn ê田，tī Be̍k-pí-la̍h，Bān-lī ê頭前；hit khu田kap hí內面ê穴，kap田內以及四圍一切ê樹木，
創世記 23 18| tī Hek族人kap一切入伊ê城門ê人ê面前，lóng定tio̍h歸hō͘亞伯拉罕做業。
創世記 23 19| 後內亞伯拉罕將伊ê bó͘撒拉埋葬tī迦南地Bān-lī頭前ê be̍k-pí-la̍h 田裡ê穴；Bān-lī就是Hi-pek-lûn。
創世記 23 20| Tùi án-ni, hitkhu chhân kap 田裡ê穴，tùi Hek人定tio̍h歸hō͘亞伯拉罕做業，來做墓地。
創世記 24 1| 亞伯拉罕歲壽長，年老；耶和華tī一切ê事lóng賜福hō͘亞伯拉罕。
創世記 24 2| 亞伯拉罕對伊家內管理全業ê老奴僕講，請將你ê手hē tī我ê大腿下，
創世記 24 3| 我beh kah你kí耶和華，就是天ê上帝，地ê上帝，來chiù-chōa，我khiā起迦南人ê中間，你m̄-thang kā我ê kiáⁿ娶in ê cha-bó͘-kiáⁿ做bó͘。
創世記 24 4| 你tio̍h去我ê本地本族，kā我ê kiáⁿ以撒娶一個bó͘。
創世記 24 5| 奴僕應伊講，設使cha-bó͘-gín-á m̄肯tè我來chit所在，我就tio̍h將你ê kiáⁿ帶tò去你所tùi hia出來ê地mah？
創世記 24 6| 亞伯拉罕kā伊講，你tio̍h謹慎，m̄-thang chhōa我ê kiáⁿ tò去hia；
創世記 24 7| 天ê上帝，耶和華，bat chhōa我離開老父ê家，kap本族ê地，對我講話，亦對我chiù-chōa講，我beh將chit-ê地賞賜你ê後裔；伊beh差伊ê使者tī你ê面前；你就thang tùi hia kā我ê kiáⁿ娶一個bó͘。
創世記 24 8| 設使cha-bó͘-gín-á m̄肯tè你來，我kah你chiù ê chōa就kap你無干涉；獨獨m̄-thang帶我ê kiáⁿ tò去hia。
創世記 24 9| 奴僕就將伊ê手hē tī主人亞伯拉罕ê大腿下；為tio̍h chit-ê事對伊chiù-chōa。
創世記 24 10| Hit-ê奴僕tùi伊主人ê駱駝中，取十隻駱駝，續帶伊主人ta̍k樣ê財寶；起身去Bí-só͘-pho-tāi-bí，到Ná-ho̍k ê城。
創世記 24 11| 日beh暗，眾cha-bó͘-gín-á出來chhiūⁿ水；伊就hō͘駱駝跪tī城外ê井邊。
創世記 24 12| 伊講，我ê主人亞伯拉罕ê上帝耶和華ah，求你施恩hō͘我ê主人亞伯拉罕，hō͘我今á日有好遭遇。
創世記 24 13| 我taⁿ khiā tī井邊，城內人ê cha-bó͘-gín-á teh出來chhiūⁿ水；
創世記 24 14| 我beh對一個cha-bó͘-gín-á講，請放落你ê水瓶，hō͘我lim水；伊若講，請lim，我亦beh hō͘你ê駱駝lim；願hit-ê cha-bó͘-gín-á是你所定tio̍h hō͘你ê奴僕以撒做bó͘；án-ni，我就知你施恩hō͘我ê主人。
創世記 24 15| 話iáu講未soah，利百加肩頭背水瓶出來，伊是Pí-thó͘-lī生ê；Pí-thó͘-lī是亞伯拉罕ê小弟Ná-ho̍k ê bó͘ Bi̍t-ka ê kiáⁿ。
創世記 24 16| Hit-ê cha-bó͘-gín-á面貌極其súi，iáu是在室女，亦未bat有人親近伊；伊落去井邊，chhiūⁿ滿伊ê瓶就起來。
創世記 24 17| 奴僕走進前迎接伊講，求你將瓶內ê水淡薄á我lim。
創世記 24 18| Cha-bó͘-gín-á講，我ê主，請lim；就趕緊放水瓶落來，掛tī手裡，hō͘伊lim。
創世記 24 19| Hō͘伊lim明白，koh講，我亦beh kā你ê駱駝chhiūⁿ水，hō͘ in lim夠額。
創世記 24 20| 伊就趕緊將瓶內ê水piàⁿ tī槽裡；koh走到井裡chhiūⁿ水就kā伊所有ê駱駝chhiūⁿ。
創世記 24 21| Hit-ê人注目看伊，恬恬無講話，ài知耶和華賞賜伊順序ê路á無。
創世記 24 22| 駱駝lim明白，hit人就the̍h一個金環，重半sià-khek-le̍k，兩個金手環，重十sià-khek-le̍k hō͘ hit-ê cha-bó͘-gín-á；
創世記 24 23| 講，你是是誰 ê cha-bó͘-kiáⁿ？請kā我講；lín老父ê家，有所在thang hō͘阮歇á無？
創世記 24 24| 伊就kā伊講，我是Bi̍t-ka tùi Ná-ho̍k所生ê kiáⁿ，Pí-thó͘-lī ê cha-bó͘-kiáⁿ。
創世記 24 25| 伊koh對伊講，阮有草料米糧充足；亦有所在thang歇。
創世記 24 26| Hit人就àⁿ頭敬拜耶和華，講，
創世記 24 27| Tio̍h o-ló我ê主亞伯拉罕ê上帝耶和華；伊用慈愛誠實款待我ê主人，lóng無停止；論到我，耶和華tī路上引chhōa我到我ê主人兄弟ê家。
創世記 24 28| Cha-bó͘-gín-á走tò去，照chiah-ê話kā in老母thong家ê人講。
創世記 24 29| 利百加有一個兄，名叫拉班，伊出去井邊，就近hit-人。
創世記 24 30| 伊看見hit-ê環，koh看見手環tī in小妹ê手，mā聽見in小妹利百加ê話，講hit人對我講án-ni，án-ni。伊就去hit人hia，看見hit人iáu khiā tī駱駝邊，óa近水井。
創世記 24 31| 就kā伊講：「你chit-ê得tio̍h耶和華上帝賜福ê，請入來，啥事khiā tī外面？我已經備辦厝，kah駱駝ê所在。
創世記 24 32| Hit人就入去伊ê厝，伊就tháu駱駝所載ê，koh用糧草飼駱駝，捧水hō͘ hit人kah跟tè ê人洗腳。
創世記 24 33| Koh kā食物排tī伊ê面前，hō͘伊食。總是伊講：「我無beh食，thèng候我講明我ê使命」。拉班講：「請你講。」
創世記 24 34| 伊就講：「我是亞伯拉罕ê奴僕。
創世記 24 35| 上帝大大賜福tī我ê主人，hō͘伊興旺，koh hō͘伊羊、牛、銀、金、奴僕、女婢、駱駝kah驢。
創世記 24 36| 我ê主人ê bó͘撒拉，年老ê時，kā我ê主人生一個kiáⁿ，我ê主人mā kā一切所有ê hō͘ chit-ê kiáⁿ。
創世記 24 37| 我ê主人kah我chiù-chōa講：我khiā起tī迦南人ê地，你m̄-thang kā我ê kiáⁿ娶in ê cha-bó͘-kiáⁿ做bó͘。
創世記 24 38| 你tio̍h去我ê老父ê家，我本族hia，kā我ê kiáⁿ娶一個bó͘。
創世記 24 39| 我對我ê主人講：驚了cha-bó͘-gín-á m̄肯tè我來。
創世記 24 40| 伊就kā我講：我所服事ê耶和華beh差伊ê使者kap你相kap去，hō͘你順序ê路，你就thang tùi我ê宗族，我ê父ê家，kā我ê kiáⁿ娶一個bó͘。
創世記 24 41| 獨獨ài你到我ê本族hia，我kah你所chiù ê chōa，就kah你無干涉；in若m̄ hō͘你，我kah你chiù ê chōa，mā kah你無干涉。』
創世記 24 42| 今á日我到井邊，講：我ê主人亞伯拉罕ê上帝耶和華ah，你若hō͘我所行ê路順序；
創世記 24 43| 我taⁿ khiā tī水井邊，對一個出來chhiūⁿ水ê cha-bó͘-gín-á講，請你將你瓶裡ê水淡薄hō͘我lim；
創世記 24 44| 伊若講，做你lim，我亦beh kā你ê駱駝chhiūⁿ水；願hit-ê cha-bó͘-gín-á做耶和華所定tio̍h hō͘我ê主人ê kiáⁿ做bó͘-ê。
創世記 24 45| 我心內ê話iáu講未了，利百加就出來，肩頭頂背水瓶；落去井邊chhiūⁿ水；我就kā伊講，請你hō͘我lim。
創世記 24 46| 伊就趕緊tùi肩頭頂放落水瓶，講，請lim，我亦hō͘你ê駱駝lim；我就lim，伊亦hō͘我ê駱駝lim。
創世記 24 47| 我koh問伊講，你是是誰 ê cha-bó͘-kiáⁿ？伊應講，我是Bi̍t-ka tùi Ná-ho̍k所生ê kiáⁿ，Pí-thó͘-lī，ê cha-bó͘-kiáⁿ；我就將環掛tī伊ê鼻，手環掛tī伊ê手。
創世記 24 48| 我就àⁿ頭拜耶和華，o-ló我ê主亞伯拉罕ê上帝耶和華；因為伊chhōa我行tú好ê路，hō͘我得tio̍h我ê主ê小弟ê cha-bó͘孫來hō͘伊ê kiáⁿ。
創世記 24 49| Taⁿ lín若beh用慈愛誠實款待我ê主人，就kā我講；若m̄，亦kā我講；hō͘我好thang ǹg左á是ǹg右。
創世記 24 50| 拉班kap Pí-thó͘-lī應講，Tāi-chì出tī耶和華，阮bōe能對你講好á pháiⁿ。
創世記 24 51| 你看，利百加tī你ê面前，thang將伊chhōa去，hō͘你ê主人ê kiáⁿ做bó͘，照耶和華所講。
創世記 24 52| 亞伯拉罕ê奴僕聽見in chiah-ê話，就ǹg耶和華仆tī地裡。
創世記 24 53| Hit-tia̍p，奴僕the̍h出銀器金器kap衣服送利百加；koh將寶物送伊ê兄kap伊ê老母。
創世記 24 54| 奴僕kap tè伊ê人lim食歇暝；透早起來，就講，請差我tò去我ê主人hia。
創世記 24 55| 利百加ê兄kap伊ê老母講，容允cha-bó͘-gín-á kap阮tiàm幾日，siāng少十日，然後伊thang去。
創世記 24 56| 伊對in講，M̄-thang阻擋我，耶和華已經hō͘我順序ê路；請差我去，hō͘我tò去我ê主人hia。
創世記 24 57| In講，阮叫cha-bó͘-gín-á來，探伊ê話意。
創世記 24 58| 就叫利百加來，問伊講，你beh kap chit人去mah？伊講，我beh去。
創世記 24 59| In就差小妹利百加，kap伊ê奶母，kap亞伯拉罕ê奴僕，以及tè伊ê人去。
創世記 24 60| In就kā利百加祝福，對伊講，阮小妹ah，願你做千萬人ê老母，願你ê後裔得tio̍h對敵ê關隘。
創世記 24 61| 利百加kap伊ê女婢起來騎駱駝，tè hit-ê人；奴僕就chhōa利百加去。
創世記 24 62| 以撒khiā起tī南地，hit時tùi Pí-jíⁿ-la̍h海來ê路來。
創世記 24 63| 日beh暗，以撒出來tī田裡，靜靜teh想，kia̍h目一下看，看見駱駝來。
創世記 24 64| 利百加看見以撒，就tùi駱駝落來。
創世記 24 65| 問hit-ê奴僕講，Tī田裡行來迎接咱ê是是誰？奴僕講，是我ê主人。利百加就the̍h帕家己罩。
創世記 24 66| 奴僕將所做一切ê事，kā以撒講。
創世記 24 67| 以撒就牽利百加入伊ê老母撒拉ê布棚，娶伊做bó͘；koh真疼伊。以撒tùi老母死後，到chit-tia̍p chiah得tio̍h安慰。
創世記 25 1| 亞伯拉罕koh娶一個bó͘，名叫Ki-thó͘-la̍h。
創世記 25 2| Ki-thó͘-la̍h kā伊生Sim-lân、Iok-san、Bí-tàn、米甸、I-si-pa、Su-a。
創世記 25 3| Iok-san生Sī-pa kap Tí-tàn。Tí-tàn ê kiaⁿ孫是A-su-lī族、Lī-to͘-sī族，kap Lī-o͘-bí族。
創世記 25 4| 米甸ê kiáⁿ是Í-hoat、Í-hut、Hap-lo̍k、A-pí-tāi、Í-le̍k-tāi；chiah-ê lóng是Ki-thó͘-la̍h ê kiáⁿ。
創世記 25 5| 亞伯拉罕將一切所有ê hō͘以撒。
創世記 25 6| 亞伯拉罕將財物分hō͘伊chiah-ê細姨ê kiáⁿ；thàn伊本身iáu活ê時，差in離開伊ê kiáⁿ以撒去東勢，到東pêng ê地。
創世記 25 7| 亞伯拉罕一生ê年日是一百七十五歲。
創世記 25 8| 亞伯拉罕食長歲壽，成做老人，年歲滿足，斷氣死，tò祖。
創世記 25 9| 伊ê kiáⁿ以撒、以實瑪利，將伊埋葬tī Be̍k-pí-la̍h ê穴；chit-ê穴tī Bān-lī ê頭前，Hek人Só-hat ê kiáⁿ Í-hut-lûn ê田中，
創世記 25 10| 就是亞伯拉罕tùi Hek人所買hit坵田。亞伯拉罕kap伊ê bó͘撒拉lóng埋葬tī-hia。
創世記 25 11| 亞伯拉罕死了後，上帝賜福hō͘伊ê kiáⁿ以撒；以撒óa近Pí-jíⁿ-la̍h海來khiā起。
創世記 25 12| 亞伯拉罕ê kiáⁿ以實瑪利ê世系，記tī下底：以實瑪利就是撒拉ê女婢埃及人夏甲tùi亞伯拉罕所生ê。
創世記 25 13| 以實瑪利chiah-ê kiáⁿ ê名，照伊ê名字世系，親像下底：以實瑪利ê大kiáⁿ Nî-pâi-iok；koh有Ki-ta̍t、A-tek-pia̍t、Bí-pí-sam；
創世記 25 14| Bí-si-má、Tō͘-má、Má-sat；
創世記 25 15| Hap-tāi、Thê-má、I-tu̍t、Ná-hui-si、Ki-tí-má；
創世記 25 16| chiah-ê就是以實瑪利ê kiáⁿ ê名；照in ê鄉村營寨，做十二族ê族長。
創世記 25 17| 以實瑪利一生歲壽，一百三十七；氣斷死就tò祖。
創世記 25 18| 伊ê kiaⁿ孫tòa tī Hap-hui-la̍h到埃及頭前ê Su-jíⁿ，beh去亞述ê路；khiā起tī伊眾兄弟ê頭前。
創世記 25 19| 亞伯拉罕ê kiáⁿ以撒ê世系，記tī下底：亞伯拉罕生以撒；
創世記 25 20| 以撒娶利百加做bó͘ ê時，tú-á四十歲。伊是Pa-tàn-a-lân地ê A-lân人Pí-thó͘-lī ê cha-bó͘-kiáⁿ，A-lân人拉班ê小妹。
創世記 25 21| 以撒因為伊ê bó͘無生kiáⁿ，替伊祈求耶和華；耶和華允准伊所求；伊ê bó͘利百加就懷孕。
創世記 25 22| Gín-á tī伊ê腹內相khoeh；伊就講，若是chit款，我mih-sái án-ni？就去問耶和華。
創世記 25 23| 耶和華kā伊講，兩國tī你腹內，兩族beh對你ê身軀出；chit族beh khah強hit族；序大ê beh服事序細ê。
創世記 25 24| 生產ê日期到，果然腹內是雙生ê。
創世記 25 25| 頭一個出來ê，身體紅紅，thong身軀親像皮á衫；就kā伊號名做以掃。
創世記 25 26| tè後伊ê小弟koh出來，伊ê手擒以掃ê腳後tiⁿ；就kā伊號名叫雅各。兩個kiáⁿ出世ê時，以撒tú-á六十歲。
創世記 25 27| 兩個gín-á漸漸大；以掃gâu phah獵，常常tī山野；雅各做人恬靜，常常tòa布棚內。
創世記 25 28| 以撒疼以掃，因為常常食伊ê野味。利百加疼雅各。
創世記 25 29| 有一日雅各煮湯，以掃tùi山野tò來，厭倦到極。
創世記 25 30| 以掃對雅各講，我真厭倦，求你用chit-ê紅ê湯hō͘我食；因為án-ni以掃亦名叫以東。
創世記 25 31| 雅各講，你今á日用大kiáⁿ ê名份賣hō͘我。
創世記 25 32| 以掃講，我to beh死lah；chit-ê大kiáⁿ ê名份，對tī我有啥利益？
創世記 25 33| 雅各講，今á日你tio̍h對我chiù-chōa。伊就對伊chiù-chōa，將大kiáⁿ ê名份賣hō͘雅各。
創世記 25 34| 雅各就將餅kap紅豆湯hō͘以掃；伊就lim食，起來做伊去；這就是以掃看輕大kiáⁿ ê名份。
創世記 26 1| 亞伯拉罕ê時，頭一pái飢荒以後，hit所在koh有飢荒。以撒就去Ki-la̍h-jíⁿ，到腓利士ê王A-pí-bí-le̍k hia。
創世記 26 2| 耶和華對伊出現講，你m̄-thang落去埃及，tio̍h tòa tī我所指示你ê地。
創世記 26 3| 你寄居tī chit-ê地，我beh kap你tī-teh，賜福你；因為我beh將chiah-ê地lóng hō͘你，kap你ê後裔；我beh堅固我對你ê父亞伯拉罕所chiù ê chōa。
創世記 26 4| 我beh加添你ê後裔，親像天裡ê 星hiah-chōe；koh beh將chiah-ê地lóng hō͘你ê後裔；koh地上萬國beh因為你ê後裔得tio̍h福氣。
創世記 26 5| 是因為亞伯拉罕聽我ê話，守我ê吩咐，我ê命令，我ê律例，我ê法度。
創世記 26 6| 以撒khiā起Ki-la̍h-jíⁿ。
創世記 26 7| Hit所在ê人問到伊ê bó͘；伊就講，伊是我ê小妹；m̄敢講，是我ê bó͘；心內想，驚了hit所在ê人為tio̍h利百加ê緣故thâi我；因為伊面貌真súi。
創世記 26 8| 伊tī-hia已經久，腓利士王，A-pí-bí-le̍k，tùi窗á看；看見以撒kap伊ê bó͘利百加teh kún笑。
創世記 26 9| A-pí-bí-le̍k叫以撒來，kā伊講，伊實在是你ê bó͘；你啥事講，伊是我ê小妹？以撒講，我心內想，驚了我為tio̍h伊來死。
創世記 26 10| A-pí-bí-le̍k講，你對阮所做ê是甚麼事？百姓ê中間，險險有人kap你ê bó͘相kap睏；你就hō͘阮陷落罪。
創世記 26 11| Tùi hit-tia̍p，A-pí-bí-le̍k就吩咐眾百姓講，凡若kha̍p-tio̍h chit人kap伊ê bó͘-ê，定tio̍h beh hō͘伊死。
創世記 26 12| 以撒tī hit所在種作，hit年得tio̍h百倍；耶和華賜伊福氣。
創世記 26 13| 伊就成做大，ná久ná大，到成做大富戶。
創世記 26 14| 伊有羊群牛群，亦有chōe-chōe奴僕；腓利士人就怨妒伊。
創世記 26 15| 當伊ê老父亞伯拉罕tī-teh ê日，伊ê老父ê奴僕所開ê井，腓利士人lóng kā伊塞去，用土thūn滿。
創世記 26 16| A-pí-bí-le̍k kā以撒講，你tio̍h離開阮去，因為你比阮嶄然khah強盛。
創世記 26 17| 以撒就離開hia，tī Ki-la̍h-jíⁿ ê山谷搭布棚，tiàm hia khiā起。
創世記 26 18| 當伊ê老父亞伯拉罕tī-teh ê日，所開hiah-ê水井，到亞伯拉罕死後，hō͘腓利士人thūn去；以撒重再kā伊開；猶原照in老父所號ê名來名hiah-ê井。
創世記 26 19| 以撒ê奴僕tī山谷teh掘，tú-tio̍h一個活水ê井。
創世記 26 20| Ki-la̍h-jíⁿ ê牧者kap以撒ê牧者相爭，講，Chit-ê水是阮ê。以撒就號hit-ê井ê名叫Ai-sek；因為in kap伊相爭。
創世記 26 21| In koh 開一個井，為chit-ê井koh相爭；就叫伊ê名Se-thê-ná。
創世記 26 22| 離開hia koh 開一個井；in無為chit-ê井koh相爭；就kā伊號名Lī-hô-pek；是講，耶和華taⁿ hō͘阮開闊ê地；阮beh tī chit-ê地興旺。
創世記 26 23| 以撒tùi hia上去別是巴。
創世記 26 24| Hit暝耶和華對伊出現講，我是你ê老父亞伯拉罕ê上帝，m̄免驚；因為我kap你tī-teh，beh賜福你，hō͘你ê後裔興旺，lóng是為tio̍h我ê奴僕亞伯拉罕ê緣故。
創世記 26 25| 伊就tī-hia起一座壇，求叫耶和華ê名，tī-hia搭伊ê布棚。以撒ê奴僕就tī-hia開一個井。
創世記 26 26| A-pí-bí-le̍k kap伊ê朋友A-hō͘-sat以及伊ê軍長Hui-kok，tùi Ki-la̍h-jíⁿ來見伊。
創世記 26 27| 以撒對in講，Lín既然怨恨我，kah我離開lín；taⁿ啥事來我chia？
創世記 26 28| In講，阮明明看見耶和華kap你tī-teh，m̄值tio̍h咱中間你阮chiù-chōa，hō͘阮kap你立約；
創世記 26 29| 你無害阮，親像阮未bat kha̍p-tio̍h你，獨獨好款待你，送你安然tò去；taⁿ你是耶和華賜福ê。
創世記 26 30| 以撒就為in設筵席，in就食就lim。
創世記 26 31| 透早起來，大家chiù-chōa；以撒送in起身，in就安然離開伊去。
創世記 26 32| Siâng hit日，以撒ê奴僕來，將in開井ê事通知伊；講，阮得tio̍h水lah。
創世記 26 33| 伊就叫hit-ê井ê名叫Sī-pa；所以到今á日hit-ê城ê名叫做別是巴。
創世記 26 34| 以掃四十歲ê時，娶Hek人Pí-lī ê cha-bó͘-kiáⁿ Iû-tek，kap Hek人Í-lûn ê cha-bó͘-kiáⁿ Pa-si̍t-boat做bó͘。
創世記 26 35| Chit兩個婦人人常常hō͘以撒kap利百加心內大憂悶。
創世記 27 1| 以撒年老，目睭花bōe看見，就叫伊ê大kiáⁿ以掃來，kā伊講，我ê kiáⁿ ah；伊應講，我tī-chia。
創世記 27 2| 講，我taⁿ老lah，m̄知tah-lo̍h一日beh死。
創世記 27 3| Taⁿ kia̍h你ê ke-si，就是箭袋kap弓，去山裡，kā我phah獵，
創世記 27 4| 照我所合意ê，煮hō͘伊好滋味，捧來hō͘我，我thang食；hō͘我tī未死ê事先kā你祝福。
創世記 27 5| 以撒kā伊ê kiáⁿ以掃講話ê時，利百加聽見。以掃去山裡beh phah獵，thang帶tò來。
創世記 27 6| 利百加就對伊ê kiáⁿ雅各講，你看，我聽見lín老父kā你ê兄以掃講，
創世記 27 7| 你將野獸kā我帶來，kā我煮hō͘伊好滋味，hō͘我食；我beh tī未死ê事先，tī耶和華ê面前kā你祝福。
創世記 27 8| Taⁿ我ê kiáⁿ，你tio̍h聽我ê話，照我所吩咐你ê。
創世記 27 9| 你去羊群hia，kā我掠兩隻肥ê山羊á來；我beh kā你ê老父煮好ê味素，照伊所合意ê。
創世記 27 10| 你捧去lín老父hia，hō͘伊食；hō͘伊tī未死ê事先kā你祝福。
創世記 27 11| 雅各對伊ê老母利百加講，M̄-kú我ê兄以掃身軀有毛，我是光滑。
創世記 27 12| 設使我ê老父摸tio̍h我，beh看我做欺騙人ê，我就招咒詛；無得tio̍h祝福。
創世記 27 13| 伊ê老母講，我ê kiáⁿ ah，你招ê咒詛歸tī我；做你聽我ê話，去掠來hō͘我。
創世記 27 14| 伊就去掠來hō͘伊ê老母；老母就煮好ê滋味，照老父所合意ê。
創世記 27 15| 利百加koh hiaⁿh大kiáⁿ以掃收tī伊家內ê súi衫，kā伊ê細kiáⁿ雅各穿。
創世記 27 16| Koh用山羊á皮包雅各ê手，kap伊頷頸光滑ê位。
創世記 27 17| 就將所煮ê好滋味kap餅，hē tī伊ê kiáⁿ雅各ê手。
創世記 27 18| 雅各到in老父hia，講，我ê父ah；伊講，我tī-chia；我ê kiáⁿ，你是是誰？
創世記 27 19| 雅各對伊ê老父講，我是你ê大kiáⁿ以掃；我已經照你所吩咐我ê去行；請你起來坐，食我所phah-tio̍h-ê，好thang kā我祝福。
創世記 27 20| 以撒對伊ê kiáⁿ講，我ê kiáⁿ，你怎樣chiah快得tio̍h？伊講，因為你ê上帝耶和華hō͘我好遭遇來得tio̍h。
創世記 27 21| 以撒kā雅各講，我ê kiáⁿ ah，你近óa來，我beh摸你，看你真正是我ê kiáⁿ以掃，á m̄是。
創世記 27 22| 雅各就óa近伊ê老父以撒；伊就摸伊講，聲，是雅各ê聲；手，是以掃ê手。
創世記 27 23| 以撒分別bōe明，因為伊ê手有毛，親像伊ê兄以掃ê手；就kā伊祝福。
創世記 27 24| Koh講，你真正是我ê kiáⁿ以掃mah？伊講，我是。
創世記 27 25| 以撒講，捧來hō͘我，我beh食我ê kiáⁿ所得tio̍h ê野味，好thang kā你祝福。就捧hō͘伊，伊就食；亦捧酒hō͘伊，伊就lim。
創世記 27 26| 伊ê老父以撒對伊講，我ê kiáⁿ，進前來chim我。
創世記 27 27| 伊就進前，chim伊ê老父；伊ê老父phīⁿ-tio̍h伊ê衫ê芳味，就kā伊祝福講：	我ê kiáⁿ ê芳味，	親像耶和華賜福ê田ê芳味；
創世記 27 28| 願上帝賞賜你天頂ê甘露；	世上ê肥地，	五穀kap新ê酒真chōe；
創世記 27 29| 眾百姓服事你，	列國跪拜你，	你做你兄弟ê主，	你ê老母ê kiáⁿ跪拜你；	咒詛你ê受咒詛，	祝福你ê得tio̍h福氣。
創世記 27 30| 以撒kā雅各祝福明白，雅各tú-tú tùi伊ê老父以撒hia出來，伊ê兄以掃phah獵tò來。
創世記 27 31| 伊亦煮好ê味素，捧來hō͘伊ê老父，講，我ê父ah，請起來食kiáⁿ所phah-tio̍h-ê，好thang kā我祝福。
創世記 27 32| 伊ê老父以撒kā伊講，你是是誰？伊講，我是你ê kiáⁿ，就是你ê大kiáⁿ，以掃。
創世記 27 33| 以撒大驚，ngia̍uh-ngia̍uh-chhoah，講，He是是誰，你未來ê事先，捧伊所phah-tio̍h-ê來hō͘我；我食伊，kā伊祝福？伊的確beh得tio̍h福氣。
創世記 27 34| 以掃聽見老父ê話，開聲叫苦大哭；對伊ê老父講，我ê父ah，我，你亦tio̍h kā我祝福。
創世記 27 35| 以撒講，你ê小弟用詭計來，搶你ê福份。
創世記 27 36| 以掃講，伊名做雅各，kiám無真合mah？伊欺騙我兩pái；前搶我大kiáⁿ ê名份；你看，taⁿ伊koh搶我ê福份。Koh講，Kiám無留一個thang kā我祝福mah？
創世記 27 37| 以撒應以掃講，我已經立伊做你ê主，亦將伊ê眾兄弟hō͘伊做奴僕；亦用五穀新酒養飼伊；我ê kiáⁿ ah，taⁿ我iáu能kā你做甚麼？
創世記 27 38| 以掃kā伊ê老父講，父ah，你ê祝福kiám只有一pái mah？我ê父ah，我，你亦tio̍h kā我祝福。
創世記 27 39| 以掃開聲啼哭。伊ê老父以撒應伊，講：	你所khiā起ê，beh有世上ê肥地，	亦有天頂ê甘露；
創世記 27 40| 你beh óa靠刀劍度活，koh beh服事你ê小弟；	到你奮興ê時，	Beh對你ê頷頸滾開伊ê牛擔。
創世記 27 41| 以掃因為伊ê老父kā雅各祝福氣，就怨恨雅各；心內講，為老父teng-iu ê時近lah；到hit時，我beh thâi死我ê小弟雅各。
創世記 27 42| 有人將伊ê大kiáⁿ以掃ê話kā利百加講；伊就差人去叫伊ê細kiáⁿ雅各來，kā伊講，你ê兄以掃beh thâi你，來消伊ê恨氣。
創世記 27 43| Taⁿ我ê kiáⁿ，你tio̍h聽我ê話；起來，走去哈蘭，我ê兄拉班hia；
創世記 27 44| kap伊tiàm幾日，thèng候你ê兄受氣消。
創世記 27 45| 到你ê兄受氣soah，bōe記得你對伊所做ê事，hit時我就差人chhōa你tùi hia tò來。我啥事一日失落lín兩人？
創世記 27 46| 利百加kā以撒講，我因為chiah-ê Hek人ê cha-bó͘-kiáⁿ，連性命都 m̄-ài。設使雅各也娶chit所在ê cha-bó͘-kiáⁿ做bó͘，親像Hek人ê cha-bó͘-kiáⁿ hit款，我活有啥路用？
創世記 28 1| 以撒叫雅各來，kā伊祝福，亦吩咐伊講，你m̄-thang娶迦南ê cha-bó͘-gín-á做bó͘。
創世記 28 2| 你起來，去Pa-tàn-a-lân，到你ê外公Pí-thó͘-lī ê家；tī你ê母舅拉班cha-bó͘-kiáⁿ ê中間，娶一個做bó͘。
創世記 28 3| 願全能ê上帝賜福你，hō͘你生湠真chōe，成做chōe-chōe族。
創世記 28 4| Koh將所應允亞伯拉罕ê福氣hō͘你，kap你ê後裔；hō͘你承接你所寄居ê地，就是上帝所hō͘亞伯拉罕ê。
創世記 28 5| 以撒差雅各去；伊就去Pa-tàn-a-lân；到A-lân人Pí-thó͘-lī ê kiáⁿ拉班hia；伊是雅各以掃ê母舅。
創世記 28 6| 以掃看見以撒kā雅各祝福，koh差伊去Pa-tàn-a-lân，beh tùi hia娶bó͘；亦看見祝福伊ê時，吩咐伊講，M̄-thang娶迦南ê cha-bó͘-gín-á做bó͘；
創世記 28 7| koh看見雅各聽父母ê話，去Pa-tàn-a-lân；
創世記 28 8| 以掃就知迦南ê cha-bó͘-gín-á，伊ê老父以撒m̄中意；
創世記 28 9| 以掃就去以實瑪利hia，tī伊hiah-ê bó͘以外，koh娶Má-hap-la̍h做bó͘；伊是亞伯拉罕ê kiáⁿ以實瑪利ê cha-bó͘-kiáⁿ，Nî-pâi-iok ê小妹。
創世記 28 10| 雅各離開別是巴，ǹg哈蘭去。
創世記 28 11| 到一所在，因為日落，就tī-hia歇暝；tùi hiah-ê石頭ê中間，the̍h一塊做枕頭，tī-hia睏。
創世記 28 12| 夢見有梯khiā tī地裡，梯頂抵天；有上帝ê使者tī梯裡teh上落。
創世記 28 13| 耶和華khiā tī梯頂，講，我是耶和華你ê祖亞伯拉罕ê上帝，亦是以撒ê上帝。我beh將你現在所睏ê地賞賜你，kap你ê後裔。
創世記 28 14| 你ê後裔beh親像地上ê土沙；你beh tùi東西南北來發展；地上萬族beh因為你kap你ê後裔得tio̍h福氣。
創世記 28 15| 我亦kap你tī-teh，你無論去tah-lo̍h，我beh保護你；亦beh chhōa你tò來chit所在，lóng無放sak你，到我成對你所講ê。
創世記 28 16| 雅各睏醒講，耶和華真正tī-chia，我竟然m̄知。
創世記 28 17| 就驚講，Chit所在到chiah thang 驚！m̄是別項，這是上帝ê厝，這是天ê門。
創世記 28 18| 雅各早早起來，將伊做枕頭ê石khiā做柱；倒油tī頂面。
創世記 28 19| 就名hit所在叫Pek-te̍k-lī，chit-ê城本名Lō͘-su。
創世記 28 20| 雅各下願講，上帝若kap我tī-teh，tī我所行ê路保護我，koh hō͘我有物thang食，有衫thang穿，
創世記 28 21| hō͘我安然tò來我ê父ê厝，就耶和華的確做我ê上帝。
創世記 28 22| 我所khiā做柱ê石beh做上帝ê厝；見若你所賞賜我ê，我beh將十份ê一份獻hō͘你。
創世記 29 1| 雅各起身，到東方ê人ê地；
創世記 29 2| 看見田裡有一口井，有三陣羊倒tī井邊，因為人hō͘羊群lim，lóng是用hit-ê井ê水；井嘴用大石蓋。
創世記 29 3| 平時羊群聚集tī-hia，人就將石頭徙離井嘴，hō͘羊lim水；chiah koh將石頭徙到原位。
創世記 29 4| 雅各對in講，兄弟ah，tùi tah-lo̍h來？in講，阮tùi哈蘭來。
創世記 29 5| 問in講，拿福ê孫拉班，lín bat伊mah？
創世記 29 6| 講，Bat伊。Koh對in講，伊平安mah？講，平安。你看，伊ê cha-bó͘-kiáⁿ拉結chhōa伊ê羊群teh來。
創世記 29 7| 講，日iáu高，cheng-siⁿ聚集ê時未到，m̄值tio̍h hō͘羊lim水，koh去飼。
創世記 29 8| In講，阮bōe會，tio̍h thèng候chōe-chōe陣lóng聚集，人徙石離開井嘴，chiah thang hō͘羊lim。
創世記 29 9| 雅各teh kap in講話ê時，拉結chhōa in老父ê羊來；因為是伊teh顧。
創世記 29 10| 雅各看見母舅拉班ê cha-bó͘-kiáⁿ拉結，kap母舅拉班ê羊群，就進前將石徙離井嘴，hō͘ in母舅拉班ê羊群lim。
創世記 29 11| 雅各kā拉結chim嘴，開聲哭。
創世記 29 12| 雅各koh kā拉結講伊是in老父ê外甥，是利百加ê kiáⁿ；拉結就走去kā in老父講。
創世記 29 13| 拉班聽見外甥雅各ê消息，就走去迎接伊，抱伊，kap伊chim嘴；chhōa伊到in tau；雅各將一切ê事情kā拉班講。
創世記 29 14| 拉班kā雅各講，你實在是我ê骨肉。伊就kap伊tòa一月日。
創世記 29 15| 拉班kā雅各講，你雖然是我ê親戚，kiám thang白白做我ê工；請kā我講，你beh甚麼工錢。
創世記 29 16| 拉班有兩個cha-bó͘-kiáⁿ，大ê名叫利亞，細ê名叫拉結。
創世記 29 17| 利亞目睭khah輸，拉結生做好看。
創世記 29 18| 雅各疼拉結，就講，我願為tio̍h你細ê cha-bó͘-kiáⁿ拉結，kā你做工七年。
創世記 29 19| 拉班講，將伊嫁hō͘你，khah好hō͘別人；你kap我tòa。
創世記 29 20| 雅各就為tio̍h拉結kā伊做工七年；因為深疼伊，看做kúi-nā日。
創世記 29 21| 雅各對拉班講，日期已經滿，求你將我ê bó͘ hō͘我，我thang kap伊同房。
創世記 29 22| 拉班聚集hit所在ê眾人，辦筵席請in。
創世記 29 23| 到日暗，拉班將伊ê cha-bó͘-kiáⁿ利亞，送來hō͘伊；雅各就kap伊同房。
創世記 29 24| 拉班將伊ê女婢Sek-phàⁿ hō͘伊ê cha-bó͘-kiáⁿ利亞做女婢。
創世記 29 25| 到天光，一下看見是利亞，就對拉班講，你kā我做ê，是甚麼？我kā你做工，kiám-m̄是為tio̍h拉結mah？你啥事騙我？
創世記 29 26| 拉班講，未嫁大ê事先嫁細ê，tī阮chia無人án-ni做。
創世記 29 27| 你kap chit-ê tio̍h滿七日；阮就將hit-ê亦嫁hō͘你；你為tio̍h伊koh kā我做工七年。
創世記 29 28| 雅各就照án-ni行；kap chit-ê滿七日；伊就將伊ê cha-bó͘-kiáⁿ，拉結，hō͘伊做bó͘。
創世記 29 29| 拉班將伊ê女婢Phek-la̍h，hō͘伊ê cha-bó͘-kiáⁿ拉結做女婢。
創世記 29 30| 雅各亦kap拉結同房，koh疼拉結贏過利亞；就koh kā拉班做工七年。
創世記 29 31| 耶和華看利亞無得寵，就hō͘伊懷孕；獨獨拉結無。
創世記 29 32| 利亞懷孕生kiáⁿ，就kā伊號名Liû-piān；因為講，耶和華看見我ê苦情；taⁿ我ê丈夫beh疼我。
創世記 29 33| 伊koh懷孕生kiáⁿ；講，耶和華聽見我無得寵，所以koh hō͘我chit-ê kiáⁿ；就kā伊號名西門。
創世記 29 34| Koh懷孕生kiáⁿ，講，我kā丈夫生三個kiáⁿ，伊beh kap我結聯；名叫利未。
創世記 29 35| Koh懷孕生kiáⁿ；講，Chit下我beh o-ló耶和華；所以叫伊ê名猶大；就停無koh生。
創世記 30 1| 拉結看本身無kā雅各生kiáⁿ，就怨妒伊ê大姊；對雅各講，你tio̍h kiáⁿ hō͘我；若無，我beh死。
創世記 30 2| 雅各受氣拉結；講，hō͘你無生ê，是上帝；我kiám是替伊mah？
創世記 30 3| 拉結講，你看我ê女婢Phek-la̍h tī-chia；你去kap伊同房，hō͘伊生kiáⁿ抱tī我ê腳頭u；我也就thang tùi伊得tio̍h kiáⁿ。
創世記 30 4| 拉結就將伊ê女婢Phek-la̍h hō͘伊做bó͘；雅各就kap伊同房。
創世記 30 5| Phek-la̍h懷孕，kā雅各生一個kiáⁿ。
創世記 30 6| 拉結講，上帝kā我判斷，亦聽我ê聲，hō͘我有kiáⁿ；所以叫伊ê名做Tàn。
創世記 30 7| 拉結ê女婢Phek-la̍h koh懷孕，kā雅各生第二ê kiáⁿ；
創世記 30 8| 拉結講，我kap我ê大姊非常ê相爭，亦得tio̍h khah贏；就叫伊ê名做Ná-hut-tha-lī。
創世記 30 9| 利亞看本身停歇無生，就將伊ê女婢，Sek-phàⁿ，hō͘雅各做bó͘。
創世記 30 10| 利亞ê女婢Sek-phàⁿ kā雅各生kiáⁿ。
創世記 30 11| 利亞講，佳哉！就叫伊ê名做Ka-tek。
創世記 30 12| 利亞ê女婢，Sek-phàⁿ，koh kā雅各生第二ê kiáⁿ。
創世記 30 13| 利亞講，我有福氣！chiah-ê cha-bó͘-gín-á lóng beh稱我有福氣；就叫伊ê名做A-siat。
創世記 30 14| 割麥ê時，Liû-piān去田裡，得tio̍h hong-ka，the̍h來hō͘伊ê老母利亞。拉結對利亞講，請將你ê kiáⁿ ê hong-ka hō͘我。
創世記 30 15| 利亞對伊講，你搶奪我ê丈夫，kiám是小khóa事；你koh搶奪我ê kiáⁿ ê hong-ka mah？拉結講，為tio̍h你ê kiáⁿ ê hong-ka，所以今暝伊thang kap你相kap睏。
創世記 30 16| 到暗，雅各tùi 田裡 tò來；利亞出去迎接伊，講，你tio̍h kap我相kap睏；因為我實在用我ê kiáⁿ ê hong-ka倩你。Hit暝伊就kap伊相kap睏。
創世記 30 17| 上帝允准利亞，伊就懷孕，kā雅各生第五個kiáⁿ。
創世記 30 18| 利亞講，上帝hō͘我工錢，因為我將女婢hō͘我ê丈夫；tùi án-ni kā伊號名Í-sat-ka。
創世記 30 19| 利亞koh懷孕，kā雅各生第六ê kiáⁿ。
創世記 30 20| 利亞講，上帝賞賜我好ê賞賜；我ê丈夫beh kap我tòa，因為我kā伊生六個kiáⁿ；tùi án-ni kā伊號名Se-pò͘-lûn。
創世記 30 21| 後來生一個cha-bó͘-kiáⁿ，kā伊號名叫Tí-ná。
創世記 30 22| 上帝siàu念拉結，上帝允准伊，hō͘伊能生kiáⁿ。
創世記 30 23| 伊就懷孕生kiáⁿ；講，上帝除去我ê見笑；
創世記 30 24| 就kā伊號名約瑟，講，願耶和華koh加添我一個kiáⁿ。
創世記 30 25| 拉結生約瑟了後，雅各對拉班講，請差我去，hō͘我tò去我ê本所在，本地；
創世記 30 26| 請你將我服事你所得tio̍h ê bó͘-kiáⁿ hō͘我，容允我去；我怎樣服事你，你lóng知。
創世記 30 27| 拉班kā伊講，我若tī你ê面前得tio̍h恩典，請你kap我tòa；因為我深知耶和華賜我福氣，是為tio̍h你ê緣故。
創世記 30 28| Koh kā伊講，請你定tio̍h你ê工錢，我就hō͘你。
創世記 30 29| 雅各kā伊講，我服事你怎樣，你ê cheng-siⁿ tī我ê手頭怎樣，是你所知。
創世記 30 30| 我未來ê事先，你所有ê真少，taⁿ就大發達；耶和華用福氣tè我ê腳來hō͘你；taⁿ我beh甚麼時為我ê家建置產業？
創世記 30 31| 拉班講，我tio̍h hō͘你甚麼？雅各講，你亦m̄免hō͘我甚麼；有一項事，你若應承，就我猶原飼你ê羊群來顧守。
創世記 30 32| 今á日我beh遍巡你ê羊群，將綿羊中見有點ê，有斑ê，kap烏色ê，以及山羊中見有斑ê，有點ê，lóng撥出；將來chit款ê做我ê工錢。
創世記 30 33| 以後你來看我ê工錢，hit中間若山羊無點無斑ê，綿羊無烏色ê，就算是我偷ê；用án-ni來證明我ê公道。
創世記 30 34| 拉班講，好，我願照你ê話行。
創世記 30 35| 當hit日，就將有痕有斑ê山羊káng，有點有斑，間(kàiⁿ)白ê山羊母，以及烏色ê綿羊，lóng撥出來交hō͘伊hiah-ê kiáⁿ。
創世記 30 36| 伊hō͘家己kap雅各相離有三日ê路站；雅各就顧拉班其餘ê羊。
創世記 30 37| 雅各the̍h青ê楊樹、杏樹、楓樹，軟ê枝，將皮剝成白痕，hō͘枝內白ê露出。
創世記 30 38| 將剝皮ê枝，插tī羊lim水ê水溝kap水槽，hō͘伊kap羊相對；羊來lim ê時，公母交合；
創世記 30 39| 羊tī枝ê對面交合，就生有痕ê，有點ê，有斑ê。
創世記 30 40| 雅各將羊á撥出，hō͘拉班ê羊kap chiah-ê有痕kap烏色ê羊相對；將家己ê羊另外放tī一所在，無hō͘伊kap拉班ê羊chham-chhap。
創世記 30 41| Tú-tio̍h羊群中勇壯ê交合ê時，雅各就用樹枝插tī水溝內；hō͘羊tī樹枝ê對面交合。
創世記 30 42| Tú-tio̍h羊群ê瘦ê，就無插樹枝；tùi án-ni瘦ê歸拉班，勇壯ê歸雅各。
創世記 30 43| Tùi án-ni伊大發達，得tio̍h chōe-chōe羊群、女婢、奴僕、駱駝kap驢。
創世記 31 1| 雅各聽見拉班眾kiáⁿ有話講，咱老父所有ê，雅各lóng搶去，koh對咱ê老父得tio̍h chit-ê一切ê榮光。
創世記 31 2| 雅各看見拉班見tio̍h伊，無親像從前ê面色。
創世記 31 3| 耶和華對雅各講，你tio̍h tò去你ê父公ê地，到你ê親族hia；我beh kap你tī-teh。
創世記 31 4| 雅各差人叫拉結kap利亞到山野，到羊群hia；
創世記 31 5| 對in講，我看見lín老父見tio̍h我，無親像從前ê面色；總是我ê父ê上帝時常kap我tī-teh。
創世記 31 6| Lín亦知我盡我ê力做lín老父ê工。
創世記 31 7| Lín老父騙我，十pái改換我ê工錢；總是上帝無容允伊害我。
創世記 31 8| 伊若講，有點ê歸你做工錢，就羊群所生ê lóng有點；伊若講，有痕ê歸你做工錢，就羊群所生ê lóng有痕。
創世記 31 9| Án-ni上帝將lín老父ê cheng-siⁿ搶來hō͘我。
創世記 31 10| 羊交合ê時，我夢中kia̍h目一下看，看見phah羊母ê羊káng，lóng是有痕ê，有點ê，有花斑ê；
創世記 31 11| 上帝ê使者tī hit夢中叫我講，雅各；我講，我tī chia。
創世記 31 12| 伊講，你kia̍h目看，phah羊母ê羊káng，lóng是有痕ê，有點ê，有花斑ê；凡若拉班對你所做ê，我lóng看見。
創世記 31 13| 我是Pek-te̍k-lī ê上帝，你tī-hia bat用油抹柱，對我下願。Taⁿ你tio̍h起來，離開chit所在，tò去本地。
創世記 31 14| 拉結kap利亞應伊講，Tī阮老父ê家，kiám iáu有阮thang得ê家伙kap產業mah？
創世記 31 15| 阮kiám-m̄是hō͘伊看做外人mah？因為伊賣阮，吞食阮ê價錢；
創世記 31 16| 上帝tùi阮老父搶出一切ê財物，hiah-ê就是阮kap阮kiáⁿ ê。Taⁿ見若上帝所對你講ê，做你去行。
創世記 31 17| 雅各就起來，hō͘伊ê kiáⁿ kap bó͘ lóng騎駱駝。
創世記 31 18| Koh帶一切ê cheng-siⁿ，kap所積聚ê財物，所得tio̍h ê cheng-siⁿ，是tī Pa-tàn-a-lân所得tio̍h-ê；beh去迦南地，去伊ê老父以撒hia。
創世記 31 19| Hit時拉班去剪羊毛；拉結偷the̍h in老父家內ê偶像。
創世記 31 20| 雅各背A-lân人拉班，偷走去，無kā伊講。
創世記 31 21| 就帶一切所有ê逃走；伊起身過hit-ê河，ǹg Ki-lia̍t山去。
創世記 31 22| 到第三日，有人kā拉班講，雅各走去lah。
創世記 31 23| 伊就chhōa伊ê兄弟相kap去追jip；歷過七日ê路站，到Ki-lia̍t山 chiah jip-tio̍h。
創世記 31 24| 暝時眠夢中，上帝到A-lân人拉班hia；kā伊講，你tio̍h小心，m̄-thang kap雅各講好講pháiⁿ。
創世記 31 25| 拉班追tio̍h雅各，雅各tī hit-ê山已經搭布棚；拉班kap伊ê眾兄弟，亦tī Ki-lia̍t山搭布棚。
創世記 31 26| 拉班kā雅各講，你所做是甚麼事，你啥事背我，將我chiah-ê cha-bó͘-kiáⁿ chhōa去，親像用刀劍搶掠一樣？
創世記 31 27| 你啥事暗靜走，偷走亦無kā我講；hō͘我thang用歡喜、唱歌、phah鼓、彈琴，送你tò去？
創世記 31 28| Koh無容允我kap外孫，cha-bó͘-kiáⁿ chim嘴？你taⁿ所行是真戇。
創世記 31 29| 我ê手本有力thang害lín；獨獨lín老父ê上帝昨暝kā我講，你tio̍h小心，m̄-thang kap雅各講好講pháiⁿ。
創世記 31 30| Taⁿ你雖然戀慕你ê老父ê家，不得不tio̍h去，啥事偷the̍h我ê神明？
創世記 31 31| 雅各應拉班講，因為我驚，心內想，講，驚了你將你ê cha-bó͘-kiáⁿ tùi我搶去。
創世記 31 32| 論到你ê神明，你tùi甚麼人chhiau-tio̍h，伊就tio̍h死；當咱眾兄弟ê面前，你認看，tī我chia有甚麼物是你ê，thang the̍h去。因為雅各m̄知拉結有偷the̍h in。
創世記 31 33| 拉班就入雅各ê布棚，利亞ê布棚，kap兩個女婢ê布棚，lóng chhiau無；就tùi利亞ê布棚出來，入拉結ê布棚。
創世記 31 34| 拉結已經將偶像khǹg tī駱駝ê鞍下，來坐tī hit頂面。拉班tī伊ê布棚內四界摸，lóng chhiau無。
創世記 31 35| 拉結對伊ê老父講，經期tú-á 到，bōe會起來tī你ê面前；求我ê主莫得受氣。拉班四界chhē偶像，chhiau lóng無。
創世記 31 36| 雅各就受氣，kap拉班計較；對拉班講，我有犯tio̍h甚麼過失，有甚麼罪惡，你竟然jip我chiah緊？
創世記 31 37| 你遍摸我一切ê ke-si，有chhiau-tio̍h lín tau甚麼ke-si出來？thang hē tī你我ê兄弟ê面前；hō͘ in tī咱兩人ê中間判斷。
創世記 31 38| 我kap你tòa chit二十年，你ê綿羊母、山羊母m̄-bat有落胎；你羊群中ê羊káng，我未bat食伊。
創世記 31 39| Hō͘野獸相害ê，我無帶來hō͘你；我本身罪額；無論日時受偷，暝時受偷，你lóng對我討賠。
創世記 31 40| 我日時hō͘日曝，暝時hō͘霜凍，lóng bōe顧得睏，我常常是án-ni。
創世記 31 41| 我chit二十年tī你ê家，為tio̍h你兩個cha-bó͘-kiáⁿ，kā你做工十四年；為tio̍h你ê羊群六年；你十pái改換我ê工錢。
創世記 31 42| 若m̄是有我ê父ê上帝，就是亞伯拉罕ê上帝，koh是以撒所驚畏ê，kap我tī-teh；你taⁿ穩當hō͘我空手去。上帝看見我ê苦情，kap我ê勞碌，chiah tī昨暝責備你。
創世記 31 43| 拉班應雅各講，Chiah-ê cha-bó͘-kiáⁿ是我ê cha-bó͘-kiáⁿ；chiah-ê gín-á是我ê gín-á；chiah-ê羊群亦是我ê羊群；凡若你所看見ê，lóng是我ê；我ê cha-bó͘-kiáⁿ，kap in所生ê gín-á；今á日我會kā in做甚麼？
創世記 31 44| Taⁿ來，咱兩人thang來立約，tī你我ê中間做證據。
創世記 31 45| 雅各取石，khiā做柱。
創世記 31 46| 雅各對chiah-ê兄弟講，Lín tio̍h拾石頭；in就將石頭拾來疊kui堆；大家就tī hit堆ê邊á食。
創世記 31 47| 拉班名伊叫I-ka-ní-sat-khap-tō͘-tha；雅各名伊叫Ka-lūi-tek。
創世記 31 48| 拉班講，今á日chit-ê石堆做你我中間ê證據。因為án-ni，名伊叫Ka-lūi-tek；
創世記 31 49| 也叫做Bí-su-pa；就是講，咱大家離別以後，願耶和華tī你我ê中間鑑察。
創世記 31 50| 你若苦楚我ê cha-bó͘-kiáⁿ，koh tī我ê cha-bó͘-kiáⁿ以外另外娶bó͘，雖然無人kap咱tī-teh，有上帝tī你我ê中間做干證。
創世記 31 51| 拉班koh對雅各講，你看chit堆石，你看chit支柱；就是我所hē tī你我ê中間ê。
創世記 31 52| Chit堆石做干證，chit支柱做干證；我無beh 過 chit堆石去害你，你也m̄-thang過 chit支石kap柱，來害我。
創世記 31 53| 願亞伯拉罕ê上帝，Ná-ho̍k ê上帝，in老父ê上帝，tī你我ê中間判斷。雅各就kí in老父以撒所驚畏ê上帝來chiù-chōa。
創世記 31 54| 雅各tī山裡獻祭，請伊hiah-ê兄弟來食；in食了，就tī山裡歇暝。
創世記 31 55| 拉班透早起來，kap伊ê外孫，kap伊ê cha-bó͘-kiáⁿ chim嘴，kā in祝福；就起身tò去家己ê所在。
創世記 32 1| 雅各koh行伊ê路，上帝ê使者tú-tio̍h伊。
創世記 32 2| 雅各看見in，就講，這是上帝ê軍隊；所以名hit所在叫Má-khap-liām。
創世記 32 3| 雅各差人事先去Se-jíⁿ ê地，Í-tong ê田，見伊ê兄以掃。
創世記 32 4| 吩咐in講，Lín kā我ê主以掃講，你ê奴僕雅各án-ni講，我tī拉班hia寄居，tòa到今á日。
創世記 32 5| 我有牛、驢、羊群、奴僕、女婢；taⁿ差人來報我ê主，ài得tī你ê面前得tio̍h恩典。
創世記 32 6| 所差ê人tò來雅各hia講，阮到你ê兄以掃hia，伊tú-tú teh來beh迎接你；koh有四百人kap伊來。
創世記 32 7| 雅各大驚koh擘腹；將hiah-ê kap伊相kap tī-teh ê人，kap羊群、牛群、駱駝，分做兩隊；
創世記 32 8| 講，以掃若來攻擊chit隊，chhun-ê hit隊iáu thang逃走。
創世記 32 9| 雅各koh講，我ê祖，亞伯拉罕ê上帝，我ê父以撒ê上帝，耶和華ah，你bat對我講，tò去你ê本地本族，我beh好款待你。
創世記 32 10| 你對你ê奴僕所施一切ê慈愛kap一切ê誠實，就至微細ê我也bōe堪得得tio̍h；我前kia̍h我ê柺á，過chit-ê約旦河；taⁿ我已經成做兩隊。
創世記 32 11| 求你救我脫離我ê兄以掃ê手；因為我驚伊，驚了伊來thâi死我kap in 母kiáⁿ。
創世記 32 12| 你也bat講，我的確beh好款待你；hō͘你ê後裔親像海邊ê沙，chōe到bōe算得。
創世記 32 13| Hit暝雅各歇tī-hia；就tī伊所有ê物ê內面，揀出禮物，beh送伊ê兄以掃；
創世記 32 14| 山羊母兩百隻，山羊公二十隻，綿羊母兩百隻，綿羊公二十隻；
創世記 32 15| 駱駝母kap食奶ê kiáⁿ三十隻，牛母四十隻，牛káng十隻，驢母二十隻，驢kiáⁿ十隻。
創世記 32 16| 各樣另外一群，交代奴僕；kā奴僕講，Lín事先我去，hō͘ ta̍k群有相離。
創世記 32 17| Koh吩咐做頭ê，講，我ê兄以掃tú-tio̍h你ê時，若問你講，你是甚麼人ê？beh去tah-lo̍h？你頭前hiah-ê 是誰 ê？
創世記 32 18| 你tio̍h講，是你ê奴僕雅各ê；是beh送我ê主以掃ê禮物；現在伊本身亦tī阮ê後面。
創世記 32 19| Koh吩咐第二第三，kap一切趕kui群cheng-siⁿ ê人，講，Lín tú-tio̍h以掃ê時，亦tio̍h照án-ni kā伊講。
創世記 32 20| Koh lín亦tio̍h講，你ê奴僕雅各tī阮ê後面。因為雅各家己phah算講，我用tī我頭前去ê禮物來改伊ê恨；然後我見tio̍h伊ê面，kiám-chhái伊接納我。
創世記 32 21| Tùi án-ni，禮物先行；hit暝雅各歇tī隊中。
創世記 32 22| 伊暝時起來，chhōa伊兩個bó͘，兩個女婢，kap十一個kiáⁿ，lóng 過Ngá-po̍k ê渡頭。
創世記 32 23| 事先hō͘ in過溪；凡所有ê亦hō͘ in過。
創世記 32 24| 只有chhun雅各家己tī-teh；有一人來kap伊相ián，到tī天phú光。
創世記 32 25| Hit人看bōe贏伊；就siàn雅各ê大腿臼；相ián ê時，雅各ê大腿臼choa̍h-tio̍h。
創世記 32 26| Hit人講，天beh光lah，tio̍h放我去。雅各講，你若無kā我祝福，m̄放你去。
創世記 32 27| Hit人講，你名做甚麼？伊講，我名做雅各。
創世記 32 28| Hit人講，你ê名無beh koh叫雅各，beh叫做以色列；因為你kap上帝kap人鬥輸贏，lóng得tio̍h khah贏。
創世記 32 29| 雅各問伊講，請將你ê名kā我講。Hit人應講，Mih-sái問我ê名？就tī-hia kā伊祝福。
創世記 32 30| 雅各名hit所在叫Piān-í-lī，因為講，我當頭對面見tio̍h上帝，我ê性命iáu得tio̍h保全。
創世記 32 31| 日tú-á出，雅各經過Piān-í-lī；伊ê大腿已經pái。
創世記 32 32| 所以chiah-ê以色列人無食大腿頭ê筋，到tī今á日；因為hit人siàn雅各腿臼ê大筋。
創世記 33 1| 雅各kia̍h目看，看見以掃來；koh有四百人kap伊來。伊就將hiah-ê gín-á分開，交hō͘利亞，交hō͘拉結，交hō͘兩個女婢。
創世記 33 2| 將女婢kap in ê kiáⁿ排tī頭前，利亞kap伊ê kiáⁿ排tī後面，拉結kap約瑟排tī路尾。
創世記 33 3| 伊本身tī in ê頭前過去，連連七pái仆tī地裡，chiah óa近伊ê兄。
創世記 33 4| 以掃走來迎接伊，將伊抱teh，koh lám伊ê頷頸，chim伊；兩人就啼哭。
創世記 33 5| 以掃kia̍h目看見婦人人kap gín-á，就講，Chiah-ê kap你同行ê是是誰？雅各講，Chiah-ê gín-á是上帝施恩hō͘你ê奴僕ê。
創世記 33 6| Tùi hit-tia̍p，兩個女婢，kap in ê gín-á，進前來拜。
創世記 33 7| 利亞kap伊ê gín-á亦進前來拜；路尾約瑟kap拉結亦進前來拜。
創世記 33 8| 以掃講，我所tú-tio̍h kui群 ê cheng-siⁿ，你是甚麼意思？雅各講，是beh tī我ê主ê面前得tio̍h恩典。
創世記 33 9| 以掃講，小弟ah，我ê已經夠額，你ê猶原歸你。
創世記 33 10| 雅各講，莫án-ni，我若tī你ê面前得tio̍h恩典，求你tùi我ê手收我ê禮物；因為我見tio̍h你ê面，親像見tio̍h上帝ê面，你亦接納我；
創世記 33 11| 求你收我帶來hō͘你ê禮物；因為上帝恩典我，hō͘我充足；逼伊，然後收。
創世記 33 12| 以掃講，咱起身來去，我做頭行。
創世記 33 13| 雅各對伊講，我ê主知chiah-ê gín-á軟chiáⁿ，牛羊亦tú-á生；若做一日趕，kui群lóng beh死。
創世記 33 14| 求我ê主tī奴僕ê頭前行，我beh照tī我面前kui群 cheng-siⁿ ê力量，亦照gín-á ê力量，慢慢進前，行到Se-jíⁿ，到我ê主hia。
創世記 33 15| 以掃講，容允我將tè我ê人留幾個kap你做陣。雅各講，Mih-sái án-ni？Tī我ê主ê面前得tio̍h恩典就好。
創世記 33 16| Hit日以掃起身，照原路tò去Se-jíⁿ。
創世記 33 17| 雅各行到Sò͘-kat，tī-hia為本身起厝，為cheng-siⁿ搭草寮；所以名hit所在做Sò͘-kat。
創世記 33 18| 雅各tùi Pa-tàn-a-lân tò來ê時，平安到迦南地ê示劍城；tī城ê面前搭布棚。
創世記 33 19| 用一百塊銀，tùi示劍ê老父Hap-boat ê kiaⁿ孫，買伊搭布棚hit塊地；
創世記 33 20| tī-hia起一座壇，kā伊號名叫I-lī I-lô-i以色列。
創世記 34 1| 利亞kā雅各所生ê cha-bó͘-kiáⁿ，Tí-ná，出去beh見hit所在ê cha-bó͘-gín-á。
創世記 34 2| Hit所在ê bo̍k-pek Hi-bī人Hap-boat ê kiáⁿ示劍看見伊；就khiú伊，kap伊相kap睏，凌辱伊。
創世記 34 3| 伊ê心戀慕雅各ê cha-bó͘-kiáⁿ Tí-ná；疼chit-ê cha-bó͘-kiáⁿ，用好話安慰伊。
創世記 34 4| 示劍kā伊ê老父Hap-boat，講，求你kā我聘chit-ê cha-bó͘-gín-á做bó͘。
創世記 34 5| 雅各聽見伊phah lâ-sâm伊ê cha-bó͘-kiáⁿ Tí-ná；hit時伊hiah-ê kiáⁿ kap伊ê cheng-siⁿ tī山裡；雅各靜靜無做聲，thèng候in tò來。
創世記 34 6| 示劍ê老父，Hap-boat，出來見雅各，beh kap伊講話。
創世記 34 7| 雅各hiah-ê kiáⁿ聽見chit-ê tāi-chì，就tùi山裡tò來，ta̍k-ê m̄甘願，十分受氣；因為示劍tī以色列做出見笑ê tāi-chì，kap雅各ê cha-bó͘-kiáⁿ相kap睏；這本是m̄應該做ê事。
創世記 34 8| Hap-boat kap in參詳講，我ê kiáⁿ示劍ê心欣慕lín ê cha-bó͘-gín-á；求lín將伊hō͘我ê kiáⁿ做bó͘。
創世記 34 9| Lín kap阮大家結親；lín thang將lín ê cha-bó͘-kiáⁿ hō͘阮，lín亦thang娶阮ê cha-bó͘-kiáⁿ。
創世記 34 10| Lín kap阮相kap khiā起；地tī lín ê面前，lín tòa chia khiā，做seng-lí，建置產業。
創世記 34 11| 示劍對cha-bó͘-gín-á ê老父kap伊ê兄弟講，願tī你ê面前得tio̍h恩典；lín所對我講ê我beh hō͘ lín。
創世記 34 12| chhut-chāi lín beh tùi我討jōa-chōe聘金，kap禮物，我的確照lín所講ê hō͘ lín；只有ài lín用cha-bó͘-gín-á hō͘我做bó͘。
創世記 34 13| 雅各hiah-ê kiáⁿ，因為示劍phah lâ-sâm in ê小妹Tí-ná，就用奸詐ê話來應示劍，kap伊ê老父，Hap-boat，對in講，
創世記 34 14| 將阮ê小妹hō͘無受割禮ê人做bó͘，這ê tāi-chì阮bōe做得；因為he是阮ê見笑。
創世記 34 15| Lín所有ê ta-po͘人，若lóng受割禮親像阮一樣，有chí一項chiah thang應允lín；
創世記 34 16| 阮就將阮ê cha-bó͘-kiáⁿ hō͘ lín，阮亦chhōa lín ê cha-bó͘-kiáⁿ；阮就kap lín相kap tòa，成做一個百姓。
創世記 34 17| 設使lín m̄聽阮ê話來受割禮，阮就tòa阮ê小妹來去。
創世記 34 18| Hap-boatkap伊ê kiáⁿ示劍，歡喜in ê話。
創世記 34 19| Hit-ê少年人做chit-ê tāi-chì，lóng無延chhiân；因為伊疼雅各ê cha-bó͘-kiáⁿ；koh伊tī in老父ê家第一尊貴。
創世記 34 20| Hap-boat，kap伊ê kiáⁿ示劍，來到本城ê門口，kā本城ê人講，
創世記 34 21| Chiah-ê人kap咱和好；m̄值tio̍h chún in tī chit-ê地khiā起，做seng-lí；koh chit-ê地亦開闊，ōe容允得in；咱thang chhōa in ê cha-bó͘-kiáⁿ做bó͘，亦thang將咱ê cha-bó͘-kiáⁿ 過hō͘ in。
創世記 34 22| 獨獨tio̍h有一項，hiah-ê chiah beh允咱，kap咱khiā起，成做一個百姓；就是咱中間所有ê ta-po͘人lóng tio̍h受割禮，親像in受割禮一樣。
創世記 34 23| 伊ê牛，羊，財產，kap一切ê cheng-siⁿ，kiám無lóng歸tī咱mah？只有tioh8un2-in，in就beh kap咱tòa。
創世記 34 24| 見若tùi城門出來ê人lóng聽thàn hap-boat kap伊ê kiáⁿ示劍ê話；tùi án-ni見若tùi城門出來ê ta-po͘人lóng受割禮。
創世記 34 25| 到第三日，眾人當teh痛疼ê時，雅各兩個kiáⁿ，就是Tí-ná ê兄西門kap利未，lóng kia̍h刀，thàn人無tiuⁿ-tî，來到城內，thâi死lóng總ê ta-po͘人。
創世記 34 26| 也用刀thâi死Hap-boat kap伊ê kiáⁿ示劍；chhōa tí-ná tùi示劍ê厝出來，就去。
創世記 34 27| 雅各hiah-ê kiáⁿ，為tio̍h in小妹受phah lâ-sâm，就來到受thâi ê人hia，搶劫in ê城。
創世記 34 28| 搶in ê羊群，牛群，kap驢；以及城內kap 田裡所有ê。
創世記 34 29| Koh將in一切ê貨物錢財，一切ê gín-á kap婦人人，以及ta̍k tè厝所有ê，lóng搶，掠就去。
創世記 34 30| 雅各kā西門kap利未講，Lín連累我，hō͘我tī chit所在khiā起ê百姓ê中間，就是tī迦南人kap Pí-lī-sé人ê中間有臭名。Koh我ê人額少；in的確聚集來攻擊我，phah我；我kap全家ê人lóng會滅無。
創世記 34 31| In講，伊kiám thang款待阮小妹親像娼妓mah？
創世記 35 1| 上帝kā雅各講，起ah，上去Pek-te̍k-lī，tòa tī-hia。Koh tio̍h tī-hia kā上帝起一座壇，就是你閃避你ê兄以掃ê面ê時，對你出現ê，hit-ê。
創世記 35 2| 雅各就kā全家以及一切kap伊tī-teh ê人講，Lín tio̍h除去lín中間外邦ê上帝；亦tio̍h家己清氣，換 lín ê衣裳。
創世記 35 3| 咱tio̍h起來，上去Pek-te̍k-lī；tī-hia我beh kā上帝起一座壇，就是tī我tú-tio̍h患難ê日，允准我ê祈禱，tī我所行ê路kap我tī-teh，hit-ê。
創世記 35 4| In就將in手內所有異邦ê神明，kap in ê耳鉤，lóng hō͘雅各；雅各將hiah-ê tâi tī示劍hit位ê橡樹腳。
創世記 35 5| In就起身，上帝hō͘四周圍ê城ê人lóng真驚；in就無追jip雅各ê眾kiáⁿ。
創世記 35 6| 雅各，以及一切kap伊做陣ê人，到迦南地ê Lō͘-su，就是Pek-te̍k-lī。
創世記 35 7| 伊tī-hia起一座壇，就kā hit所在號名，叫I-le̍k-pek-te̍k-lī；因為伊閃避伊ê兄ê時，上帝tī-hia對伊出現。
創世記 35 8| 利百加ê奶母Tí-phò-lat死；就埋葬tī Pek-te̍k-lī ê下面，橡樹腳；所以叫伊ê名A-lûn-pa-kó͘。
創世記 35 9| 雅各tui3Pa-tàn-a-lân tò來，上帝koh對伊出現，賜福hō͘ 伊。
創世記 35 10| 上帝koh kā伊講，你名是雅各；taⁿ以後你ê名無koh叫雅各，beh名叫以色列；就叫伊ê名以色列。
創世記 35 11| 上帝koh kā伊講，我是全能ê上帝；你tio̍h生湠chōe-chōe；將來有一國，koh有chōe-chōe 國，tùi你來生，koh有君王tùi你生出。
創世記 35 12| 我所hō͘亞伯拉罕kap以撒ê地，我beh hō͘你，亦beh將chit-ê地hō͘你ê後裔。
創世記 35 13| 上帝就tùi kap伊講話ê所在上去。
創世記 35 14| 雅各就tī上帝kap伊講話ê所在，khiā一支柱，就是石柱；tī hit頂面灌奠倒油。
創世記 35 15| 雅各就稱上帝kap伊講話ê所在，名做Pek-te̍k-lī。
創世記 35 16| In tùi Pek-te̍k-lī起身；離開Í-hoat-tha iáu有一chām ê路；拉結得beh生臨產艱難。
創世記 35 17| 當伊艱苦生ê時，拾者對伊講，m̄免驚，你taⁿ beh koh得tio̍h一個kiáⁿ。
創世記 35 18| 伊氣beh斷，臨終ê時，就叫伊ê kiáⁿ ê名Piān-gô-nî；伊ê老父kā伊號名便雅憫。
創世記 35 19| 拉結死，埋葬tī去Í-hoat-thâe路；Í-hoat-tha就是伯利恆。
創世記 35 20| 雅各khiā柱tī伊ê墓頂；chit-ê柱就是拉結ê墓牌；到今á日iáu tī-teh。
創世記 35 21| 以色列koh起身去，tī Í-tek-tâi 搭布棚。
創世記 35 22| 以色列tòa tī hit所在ê時，Liû-piān去kap伊ê老父ê細姨，Phek-la̍h，相kap睏；以色列亦聽。
創世記 35 23| 雅各共有十二個kiáⁿ。利亞ê kiáⁿ，就是雅各ê大kiáⁿ Liû-piān，以及西門，利未，猶大，Í-sat-ka，Se-pò͘-lûn；
創世記 35 24| 拉結ê kiáⁿ，就是約瑟，便雅憫；
創世記 35 25| 拉結ê女婢Phek-la̍h所生ê kiáⁿ，就是Tàn kap Ná-hut-tha-lī；
創世記 35 26| 利亞ê女婢Sek-phàⁿ所生ê kiáⁿ Ka-tek，A-siat；這是雅各tī Pa-tàn-a-lân所生ê kiáⁿ。
創世記 35 27| 雅各來見伊ê老父以撒tī Bān-lī，到Ki-lia̍t-a-pa，就是Hi-pek-lûn，亞伯拉罕kap以撒bat寄居ê所在。
創世記 35 28| 以撒享壽一百八十歲；
創世記 35 29| 以撒年歲老，日子滿足，氣斷來死，tò去伊ê列祖hia；伊兩個kiáⁿ以掃，雅各，kā伊埋葬。
創世記 36 1| 以掃就是Í-tong，伊ê世系記tī下底。
創世記 36 2| 以掃chhōa迦南地ê cha-bó͘-gín-á做bó͘；就是Hek人Í-lûn ê cha-bó͘-kiáⁿ a-tāi，kap Hi-bī人Chè-piān ê cha-bó͘-sun，A-ná ê cha-bó͘-kiáⁿ，A-hô-lī-pa-má。
創世記 36 3| Koh chhōa以實瑪利ê cha-bó͘-kiáⁿ，Nî-pâi-iok ê姊妹，Pa-si̍t-boat。
創世記 36 4| A-tāi kā以掃生Í-lī-hoat；Pa-si̍t-boat生Liû-jíⁿ；
創世記 36 5| A-hô-lī-pa-má生Iâ-o͘-si，Ngá-lân，Khó-la̍h；這lóng是以掃ê kiáⁿ，tī迦南地生ê。
創世記 36 6| 以掃帶伊ê bó͘，kiáⁿ，cha-bó͘-kiáⁿ，kap家內lóng總ê人，以及牛，羊，kap一切ê cheng-siⁿ，一切ê財物，就是伊tī迦南地所得tio̍h-ê，去別所在，離開伊ê小弟雅各。
創世記 36 7| 因為兩人所有ê真chōe，bōe thang相kap khiā；koh因為in ê牛，羊chōe，所寄腳ê所在bōe容允得。
創世記 36 8| Tùi án-ni以掃tòa tī Se-jíⁿ 山。以掃就是Í-tong。
創世記 36 9| 以掃ê世系記tī下底：以掃就是Se-jíⁿ 山Í-tong人ê祖；
創世記 36 10| 以掃chiah-ê kiáⁿ ê名記tī下底，以掃ê bó͘ A-tāi ê kiáⁿ Í-lī-hoat，以掃ê bó͘ Pa-si̍t-boat ê kiáⁿ liû-jíⁿ。
創世記 36 11| Í-lī-hoat ê kiáⁿ；Thê-bān，O-boat，Sé-pho，Ka-thán，Ki-la̍p-su；
創世記 36 12| Têng-la̍p是以掃ê kiáⁿ Í-lī-hoat ê細姨，伊kā Í-lī-hoat生A-má-le̍k；這是以掃ê bó͘ A-tāi ê kiaⁿ孫。
創世記 36 13| Liû-jíⁿ ê kiáⁿ是Ná-hap，謝拉，Sa-má，Bí-sat；chiah-ê是以掃ê bó͘ Pa-si̍t-boat ê kiaⁿ孫。
創世記 36 14| 以掃ê bó͘ a-河-lī-pa-má是C歲-piān ê cha-bó͘-sun，A-ná ê cha-bó͘-kiáⁿ；伊kā以掃生Iâ-o͘-si，Ngá-lân，Khó-la̍h。
創世記 36 15| 以掃ê kiáⁿ所生做族長ê，記tī下底；以掃ê大kiáⁿ Í-lī-hoat ê kiáⁿ，有Thê-bān族長，O-boat族長，Sé-pho族長，Ki-la̍p-su族長，
創世記 36 16| Khó-la̍h族長，Ka-thán族長，A-má-le̍k族長；chiah-ê是tī Í-tong地，Í-lī-hoat所生ê族長，是A-tāi ê kiaⁿ孫。
創世記 36 17| 以掃ê kiaⁿ孫Liû-jíⁿ ê kiáⁿ，有Ná-hap族長，謝拉族長，Sa-má族長，Bí-sat族長；這是tī Í-tong地，tùi Liû-jíⁿ所出ê族長，lóng是以掃ê bó͘ Pa-si̍t-boat ê kiaⁿ孫。
創世記 36 18| 以掃ê bó͘ a-河-lī-pa-má ê kiáⁿ，有Iâ-o͘-si族長，Ngá-lân族長，Khó-la̍h族長；這是tùi以掃ê bó͘，A-ná ê cha-bó͘-kiáⁿ a-河-lī-pa-má，所出ê族長。
創世記 36 19| Chiah-ê是以掃ê kiaⁿ孫，koh chiah-ê是in ê族長；以掃就是Í-tong。
創世記 36 20| Hit所在ê本地人，就是河-lī人Se-jíⁿ ê kiaⁿ孫，記下底；就是Lô-tan，Sok-pa，C歲-piān，A-ná，Tí-sūn，Í-chhat，Tí-san；
創世記 36 21| chiah-ê是tùi Í-tong地ê Hô-lī人，Se-jíⁿ kiaⁿ孫中所出ê族長。
創世記 36 22| Lô-tan ê kiáⁿ是Hô-lī，Hi-bān；Lô-tan ê姊妹是Têng-la̍p。
創世記 36 23| Sok-pa ê kiáⁿ是A-le̍k-bûn，Má-ná-hat，Í-pa-lio̍k，Sī-pho，O-lâm。
創世記 36 24| Chè-piān ê kiáⁿ；A-ngá，A-ná；當時teh 飼 in老父Chè-piān ê驢，tī曠野chhē-tio̍h溫泉ê，就是chit-ê A-ná。
創世記 36 25| A-ná ê kiáⁿ是Tí-sūn；A-ná ê cha-bó͘-kiáⁿ是A-hô-lī-pa-má。
創世記 36 26| Tí-sūn ê kiáⁿ是Him-tàn，I-sī-pan，Ek-lân，Ki-lân。
創世記 36 27| Í-chhat ê kiáⁿ是Phek-hán，Sat-hoan，A-kan。
創世記 36 28| Tí-san ê kiáⁿ是O͘-su，A-lân。
創世記 36 29| Tùi Hô-lī人所出ê族長，記tī下底；就是Lô-tan族長，Sok-pa族長，Chè-piān族長，A-ná族長，
創世記 36 30| Tí-sūn族長，Í-chhat族長，Tí-san族長。Chiah-ê是tùi Hô-lī人所出ê族長，lóng tī Se-jíⁿ地做族長。
創世記 36 31| 當以色列人未有君王治理ê事先，tī Í-tong地做王來治理ê 記tī下底。
創世記 36 32| Pí-jíⁿ ê kiáⁿ，Pí-la̍h，tī Í-tong做王；伊ê 京城名叫Têng-hap-pa。
創世記 36 33| Pí-la̍h死了，Pho-su-la̍h人謝拉 ê kiáⁿ，Iok-pa，續接伊做王。
創世記 36 34| Iok-pa死，Thê-bān地ê人Hō͘-san續接伊做王。
創世記 36 35| Hō͘-san死，Pí-ta̍t ê kiáⁿ，Hap-ta̍t，續接伊做王；伊就是tī Mô͘-ap地thâi贏米甸人ê。伊ê京城名叫A-bī-tek。
創世記 36 36| Hap-ta̍t死，Má-sū-lī-ka人Song-la̍h續接伊做王。
創世記 36 37| Song-la̍h死了，河邊ê Lī-hô-pek人掃羅續接伊做王。
創世記 36 38| 掃羅死，A-kek-pho ê kiáⁿ，Pa-le̍k-hap-lâm，續接伊做王。
創世記 36 39| A-kek-pho ê kiáⁿ Pa-le̍k-hap-lâm死，Hap-ta̍t續接伊做王；伊ê京城名叫Pa-o͘；伊ê bó͘名叫Bí-hi-tha-piat，是Bí-sat-hap ê cha-bó͘-sun，Má-tek-lia̍t ê cha-bó͘-kiáⁿ。
創世記 36 40| Tùi以掃所出ê族長，照in ê宗族，所在，名字，記tī下底；就是Têng-la̍p族長，A-le̍k-óa族長，Iâ-thiap族長；
創世記 36 41| A-hô-lī-pa-má族長，Í-la̍h族長，Pí-lùn族長；
創世記 36 42| Ki-la̍p-su族長，Thê-bān族長，Bí-pí-sat族長；
創世記 36 43| Má-ki-tia̍p族長，Í-lân族長；chiah-ê是Í-tônge族長，照In khiā起ê所在，tī所得tio̍h做業ê地。Chit-ê是Í-tong人ê祖，就是以掃。
創世記 37 1| 雅各khiā起迦南地，就是伊ê老父寄腳ê所在。
創世記 37 2| 雅各ê世系記tī下底。約瑟十七歲kap伊hiah-ê兄相kap 顧羊；伊是一個gín-á kap伊ê老父ê細姨Phek-la̍h ê kiáⁿ，Sek-phàⁿ ê kiáⁿ，常常做陣；約瑟將伊hiah-ê兄ê pháiⁿ品行kā in老父講。
創世記 37 3| Taⁿ以色列疼約瑟khah贏過 tī疼伊ê眾kiáⁿ，因為約瑟是伊年老生ê；伊kā伊做一領彩色ê衫。
創世記 37 4| 約瑟hiah-ê兄看見老父疼約瑟，過頭tī疼in；就怨恨約瑟，bōe會kap伊講和睦ê話。
創世記 37 5| 約瑟夢見一個夢，kā伊hiah-ê兄講；in就koh-khah怨恨伊。
創世記 37 6| 約瑟對in講，請lín聽我所夢見ê夢。
創世記 37 7| 咱tī園裡hâ五穀；我所hâ-ê起來khiā，lín所hâ-ê圍纍來拜我所hâ-ê。
創世記 37 8| 伊ê兄應講，總無你真正beh做阮ê王mah？真正beh管轄阮mah？In就為tio̍h伊ê 夢，kap伊ê話，koh-khah怨恨伊。
創世記 37 9| 後來伊koh夢見一個夢，亦kā伊ê兄講，你看，我又koh夢見一個夢；有日，月，kap十一粒星teh拜我。
創世記 37 10| 約瑟kā伊ê老父kap伊ê兄講；in老父就責備伊，講，你所夢見chit-ê 夢是怎樣？總無我kap lín老母lín兄弟，lóng beh仆teh拜你mah？
創世記 37 11| 伊ê兄lóng怨妒伊；伊ê老父用chiah-ê話記tī心內。
創世記 37 12| 約瑟ê兄去示劍，飼老父ê羊。
創世記 37 13| 以色列tùi約瑟講，Lín hiaⁿ kiám m̄是tī示劍飼羊mah？你來，我beh差你去in hia。
創世記 37 14| 伊應講，我tī-chia。伊kā伊講，你去看lín兄有平安á無，羊群有平安á無；tò來kā我講。就差伊出Hi-pek-lûn ê山谷；伊就去到示劍。
創世記 37 15| 有人tn̄g-tio̍h伊tī山裡迷路；就問伊講，你teh chhē甚麼？
創世記 37 16| 伊講，我teh chhē我ê兄；請kā我講，in tī tah-lo̍h teh飼羊。
創世記 37 17| hit人講，In已經離開chia；因為我聽見in teh講，咱來去To-tan。約瑟就去jip伊ê兄，tú-tio̍h in tī To-tan。
創世記 37 18| In遠遠看見伊，伊iáu未行到in hia，in就相kap計謀beh害死伊。
創世記 37 19| 大家相kap講，你看，做夢ê來lah。
創世記 37 20| Hò͘來，taⁿ咱kā伊thâi死，hiatti7一個乾井；chiah來講有pháiⁿ-siù食伊；咱chiah看伊ê 夢將來怎樣。
創世記 37 21| Liû-piān聽見，就救伊脫離in ê手；講，咱m̄-thang害伊ê性命。
創世記 37 22| Liû-piān koh對in講，M̄-thang hō͘伊流血；thang kā伊hiat tī chit-ê曠野ê乾井，m̄-thang下手害伊；意思是beh救伊脫離in ê手，hō͘伊tò去伊ê老父hia。
創世記 37 23| 約瑟到伊ê兄hia，hit-tia̍p in就thǹg約瑟ê外衫，就是伊身軀hit領彩色ê衫；
創世記 37 24| 就掠伊，hiat落井，hit-ê井是乾ê，內面無水。
創世記 37 25| In坐teh食餅；kia̍h目看，看見一tīn以實瑪利人tùi Ki-lia̍t來；用駱駝背香料，乳香，沒藥，beh帶落去埃及。
創世記 37 26| 猶大對chiah-ê兄弟講，咱thâi死咱ê小弟，khǹg密伊ê血，有甚麼利益？
創世記 37 27| 咱來kā伊賣hō͘以實瑪利人；m̄-thang下手害伊；因為伊是咱ê小弟，咱ê骨肉。兄弟聽伊。
創世記 37 28| 有hiah-ê米甸ê seng-lí人tùi hia過，伊ê兄就kā約瑟tùi井內拔起來，將伊賣hō͘以實瑪利人，得tio̍h二十個銀。Hiah-ê人就帶約瑟去埃及。
創世記 37 29| Liû-piān 倒tńg來井邊，看見約瑟無tī井內，就拆裂家己ê衫。
創世記 37 30| tò去小弟hia，講，Gín-á無去lah；也我nih，我beh tah-lo̍h去？
創世記 37 31| In就thâi一隻山羊káng，將約瑟hit領衫ùn血；
創世記 37 32| 就差人the̍h hit領彩色ê衫去in老父hia，講，阮chhē-tio̍h chit領，請你認看是你ê kiáⁿ ê外衫á m̄是。
創世記 37 33| 伊認得，就講，這是我ê kiáⁿ ê外衫，有pháiⁿ-siù kā-食伊；約瑟的確hō͘伊拆碎。
創世記 37 34| 雅各就拆裂衫，腰hâ麻布，為伊ê kiáⁿ哀傷chōe-chōe日。
創世記 37 35| 伊ê kiáⁿ kap伊ê cha-bó͘-kiáⁿ lóng起來安慰伊；伊m̄肯受安慰；講，我的確哀傷落陰府，到我ê kiáⁿ hia。伊ê老父為tio̍h伊啼哭。
創世記 37 36| 米甸人帶約瑟到埃及，將伊賣hō͘法老ê人臣，侍衛長，Pho-thê-hoat。
創世記 38 1| hit時猶大離開伊ê兄弟，落去到一個A-tō͘-lân人，名做Hi-la̍h ê家；
創世記 38 2| 猶大tī-hia看見一個迦南人，名叫Su-âe cha-bó͘-kiáⁿ；就chhōa伊，kap伊同房。
創世記 38 3| 伊就懷孕生kiáⁿ；猶大就kā伊號名做Jíⁿ。
創世記 38 4| 伊koh懷孕生kiáⁿ；老母kā伊號名Gô-lâm。
創世記 38 5| 伊又koh生kiáⁿ，kā伊號名Sī-la̍h；伊生Sī-la̍h ê時，猶大tú-á tī Ki-sek。
創世記 38 6| 猶大kā伊ê大kiáⁿ Jíⁿ娶bó͘，名叫Tha-má。
創世記 38 7| 猶大ê大kiáⁿ Jíⁿ行pháiⁿ tī耶和華ê面前；耶和華就hō͘伊死。
創世記 38 8| 猶大kā Gô-lâm講，你tio̍h kap你ê兄嫂同房，對伊來盡你做小弟ê本份，kā你ê兄立後嗣。
創世記 38 9| Gô-lâm知所生ê kiáⁿ無歸tī伊家己；所以同房ê時，遺洩tī地裡，免得hō͘伊ê兄有後嗣。
創世記 38 10| 伊ê所做，耶和華看做pháiⁿ；hō͘伊也死。
創世記 38 11| 猶大心內講，驚了Sī-la̍h亦死，親像伊兩個兄一樣；就對伊ê新婦Tha-má講，你去tòa lín老父ê家守寡，thèng候我ê kiáⁿ Sī-la̍h長成。Tha-má就tò去，tòa tī in老父ê家。
創世記 38 12| 過久久，猶大ê bó͘ Su-a ê cha-bó͘-kiáⁿ死；猶大受安慰；就kap伊ê朋友A-tō͘-lân人Hi-la̍h上去Têng-ná，到伊剪羊毛ê人hia。
創世記 38 13| 有人kā Tha-má講，Lín ta-koaⁿ上去Têng-ná，剪伊ê羊ê毛。
創世記 38 14| Tha-má看見Sī-la̍h已經長成，iáu無chhōa伊做bó͘；就thǹg伊守寡ê衫，用帕罩面，koh moa身體；坐tī Têng-ná ê路，I-ná-ìn門口。
創世記 38 15| 猶大看見伊，掠做是娼妓，因為伊有罩面。
創世記 38 16| 就oa̍t去路邊就近伊；講，來，hō͘我kap你相kap睏；因為m̄知是伊ê新婦；應講，你beh kap我睏，beh用甚麼hō͘我？
創世記 38 17| 猶大講，我tùi羊群內掠一隻山羊á，寄來hō͘你。講，你beh用物hō͘我做準當，thèng候你寄來mah？
創世記 38 18| 猶大講，我tio̍h甚麼hō͘你做準當？伊就講，你ê印，你ê帶，kap你手裡ê柺á；就hō͘伊，kap伊睏；伊就tùi猶大懷孕。
創世記 38 19| Tha-má起來去；thǹg伊ê帕，猶原穿伊守寡ê衫。
創世記 38 20| 猶大託伊ê朋友A-tō͘-lân人送一隻山羊á，beh tùi hit-ê婦人人ê手the̍h準當；chhē伊bōe tio̍h。
創世記 38 21| 就問hit所在ê人講，I-ná-ìn路邊ê娼妓tī tah-lo̍h？in講，chit位無娼妓。
創世記 38 22| 伊tò去見猶大講，我chhē伊無；hit位ê人亦講，Chit位無娼妓。
創世記 38 23| 猶大講，Kù-chāi伊the̍h去，免得咱見笑；你看，我已經將chit隻山羊á送伊，你竟然chhē伊無。
創世記 38 24| 約略過三月日，有人kā猶大講，你ê新婦Tha-má做娼妓；koh因為行淫，soah有身孕。猶大講，Kā伊拖出來燒。
創世記 38 25| Tha-má hō͘人拖出來ê時，就差人去見伊ê ta-koaⁿ講，Chiah-ê物是是誰 ê，我就是tùi伊來懷孕。
創世記 38 26| Koh講，請你認，看chit-ê印kap帶kap柺á是是誰 ê。猶大認得，就講，伊比我khah有義；因為我無將伊過hō͘我ê kiáⁿ Sī-la̍h；tùi hit-tia̍p猶大無koh親近伊。
創世記 38 27| Tha-má得beh生ê時，知伊腹肚內是雙個。
創世記 38 28| Teh生ê時，一個gín-á伸一支手出來；拾者the̍h紅線縛tī伊ê手講，Chit-ê是事先出ê。
創世記 38 29| 後來伊ê手kiu入去；第二個出世；拾者講，你啥事chông出來？chit-ê爆破是為tio̍h你；所以kā伊號名做Hoat-le̍k-su。
創世記 38 30| 後來hit-ê，手縛紅線ê，亦生出來；就號伊ê名做謝拉。
創世記 39 1| 約瑟hō͘人帶落去埃及；有一個埃及人，是法老ê人臣侍衛長Pho-thê-hoat，tùi hiah-ê帶伊來ê以實瑪利人ê手買去。
創世記 39 2| 耶和華kap伊相kap tī-teh，hō͘伊ta̍k項興通；tòa tī伊ê主人埃及人ê家。
創世記 39 3| 伊ê主人看見耶和華kap伊相kap tī-teh；koh耶和華hō͘伊ê手所做ê lóng興通。
創世記 39 4| 約瑟就tī主人ê面前得tio̍h恩典，來服事伊；主人設立伊管理伊ê家，將一切所有ê交伊ê手。
創世記 39 5| Tùi主人設立伊管理家事，kap伊一切所有ê，耶和華為tio̍h約瑟ê緣故，賜福tī hit-ê埃及人ê家；見若家內kap 田裡一切所有ê，lóng得tio̍h耶和華賜福。
創世記 39 6| 伊將一切所有ê，lóng交約瑟ê手；除去伊所食ê物以外，別項所有ê，lóng m̄知。約瑟súi koh好生做。
創世記 39 7| Chiah-ê tāi-chì以後，約瑟ê主母注神看伊，講，來kap我睏。
創世記 39 8| 約瑟m̄-thàn，對伊ê主母講，你看，家內有甚麼tī我ê手，我ê主人lóng m̄知；伊已經將所有ê交tī我ê手；tī chí家內無一個比我khah大；
創世記 39 9| 你以外，伊無一項無交我，因為你是伊ê bó͘；我怎樣thang行chit-ê大pháiⁿ，來得罪上帝？
創世記 39 10| 後來伊ta̍k日kap約瑟講話；約瑟無聽伊ê話；無kap伊睏，亦無kap伊做堆。
創世記 39 11| 有一日，約瑟入厝辦伊ê tāi-chì；家內ê人無一個tī厝內。
創世記 39 12| 婦人人就khiú伊ê衫講，你來kap我睏；約瑟將衫放tī伊ê手，走出去外面。
創世記 39 13| 婦人人看見約瑟將衫放tī伊手裡，koh走出外面；
創世記 39 14| 就叫家內ê人來，對in講，Lín看teh，伊帶一個希伯來人入來咱ê家beh戲弄咱；伊來我chia，beh kap我睏，我就大聲hoah；
創世記 39 15| 伊聽見我出聲hoah，就將伊ê衫放tī我chia，走出外面。
創世記 39 16| 婦人人將約瑟ê衫收tī伊hia，thèng候伊ê主人tò來。
創世記 39 17| 就對伊講起chiah-ê事；講，你所帶來咱chia，hit-ê希伯來ê奴僕，到我chia，beh戲弄我；
創世記 39 18| 我出聲hoah，伊將伊ê衫放tī我chia，走出外面。
創世記 39 19| 主人聽見伊ê bó͘對伊所講ê話，講，你ê奴僕親像án-ni款待我，伊就受氣。
創世記 39 20| 約瑟ê主人將伊關落監，就是王ê罪犯受關ê所在；tùi án-ni，約瑟tī hit-ê監內。
創世記 39 21| 總是耶和華kap約瑟tī-teh，施恩hō͘伊；hō͘伊tī 管監ê人ê面前得tio̍h恩典。
創世記 39 22| 管監ê就將監內所有ê犯人lóng交約瑟ê手；in tī-hia所做ê tāi-chì，lóng是伊teh做。
創世記 39 23| 見若約瑟手下ê tāi-chì，管監ê一概無chhap；因為耶和華kap約瑟tī-teh，koh伊所做ê，耶和華lóng hō͘伊興通。
創世記 40 1| Chiah-ê tāi-chì以後，埃及王 ê酒政kap廚房得罪in ê主埃及王。
創世記 40 2| 法老受氣伊兩個人臣，就是酒政長kap廚房長，
創世記 40 3| 將in關tī侍衛長府內ê監，就是約瑟受關ê所在。
創世記 40 4| 侍衛長將in交代約瑟，伊就伺候in；in就tī監內有hiah久。
創世記 40 5| 受關tī監ê，埃及王ê酒政kap廚房，兩人同一暝各夢見一個夢，lóng照ta̍k-ê夢ê意義來夢。
創世記 40 6| 到天光，約瑟入去in hia，看見in有憂悶ê款式。
創世記 40 7| 伊就問法老兩個人臣，就是kap伊平平關tī主人府內ê，講，今á日lín啥事面帶憂容？
創世記 40 8| In kā伊講，阮ta̍k人夢見一個夢，無人thang圓。約瑟kā in講，圓夢 kiám m̄是在tī上帝mah？請lín kā我講。
創世記 40 9| 酒政就對約瑟排列伊ê 夢，講，我夢中看見有一叢葡萄樹tī我ê面前；
創世記 40 10| 樹頂有三支，親像有發芽開花；伊ê葩(pha)結成熟ê葡萄。
創世記 40 11| 法老ê杯tī我ê手內，我就the̍h葡萄，ni̍h伊tī法老ê杯內，將杯捧交法老ê手。
創世記 40 12| 約瑟kā伊講，你ê 夢是án-ni圓；三支就是三日；
創世記 40 13| koh三日，法老beh舉起你ê頭，復到你ê官職；法老ê酒杯beh猶原hē tī你ê手，親像前做伊ê酒政一樣。
創世記 40 14| 你若得志ê時，tio̍h記念我，施恩hō͘我；tī法老ê面前替我講一聲；救我出chit-ê監。
創世記 40 15| 我實在是tùi希伯來人ê地受賣來ê；我tī-chia亦無做出甚麼，hō͘ in kā我關落監。
創世記 40 16| 廚房看見夢圓了好，就kā約瑟講，我亦tī我ê夢中看，tī我ê頭殼頂有三筐pek ê餅；
創世記 40 17| 頂面hit有tóe法老所食ta̍k號pek ê物；有鳥來teh我頭殼頂筐內ê物。
創世記 40 18| 約瑟應伊講，你ê夢是án-ni圓；三khiak筐是三日；
創世記 40 19| koh三日，法老beh舉起你ê頭殼離開你，吊你tī柴裡；beh有飛鳥來teh你身軀ê肉。
創世記 40 20| 到第三日，是法老ê生日，伊為眾人臣排設筵席；tī chiah-ê人臣ê中間，抬舉酒政kap廚房；
創世記 40 21| hō͘酒政長復到官職；伊猶原捧杯tī法老ê手；
創世記 40 22| 總是將廚房頭召起來；tú-tú照約瑟所kā in圓ê。
創世記 40 23| 但是酒政長無念tio̍h約瑟，竟然bōe記得伊。
創世記 41 1| 過兩年ka-nn̂g，法老眠夢；夢見伊khiā tī河邊，
創世記 41 2| 看見七隻牛母tùi河裡起來，súi koh肥；tī蘆竹á內 teh食。
創世記 41 3| tè後koh有七隻牛母tùi河裡起來，khiap-sì koh瘦；kap前hiah-ê牛同khiā tī河邊。
創世記 41 4| Chiah-ê khiap-sì koh瘦ê牛母一盡食hit七隻súi koh肥ê牛。法老就醒。
創世記 41 5| 伊koh睏，第二pái眠夢；夢見一叢麥出七穗，phauh koh好。
創世記 41 6| 後來看見koh出七穗，冇冇，koh hō͘東風掃pháiⁿ。
創世記 41 7| Chiah-ê冇ê穗吞hit七穗phauh koh飽滿ê。法老醒，chiah知是夢見。
創世記 41 8| 到天光，法老心無平安；就差人召埃及所有ê術士、博士來；法老就將伊所夢見ê kā in講；in無人會kā法老圓。
創世記 41 9| Hit時酒政長kā法老講，我今á日記得我ê罪。
創世記 41 10| 前法老受氣人臣，將我kap廚房頭關tī侍衛長府內ê監。
創世記 41 11| 我kap伊，兩人siâng hit暝有夢見，各照伊ê 夢ê意義來夢。
創世記 41 12| Tī-hia，kap阮tī-teh，有一個希伯來ê少年人，是侍衛長ê奴僕，阮kā伊講，伊就kā阮圓阮ê 夢；是照阮ta̍k人ê 夢來圓。
創世記 41 13| 後來tú-tú照伊所kā阮圓ê來成；伊hō͘我復職，hit人受吊來死。
創世記 41 14| 法老就差人去召約瑟，in就緊緊chhōa伊出監；伊就剪髮，換伊ê衫，來見法老。
創世記 41 15| 法老kā約瑟講，我夢見一個夢，無人會圓伊；我聽見人講到你聽見夢就會圓。
創世記 41 16| 約瑟應法老講，這m̄是在tī我；上帝beh將平安指示法老。
創世記 41 17| 法老kā約瑟講，我夢見我khiā tī河邊，
創世記 41 18| 有七隻牛母tùi河裡起來，肥koh súi；tī蘆竹á內teh食；
創世記 41 19| tè後koh有七隻牛母起來，nńg-chiáⁿ，真khiap-sì，koh真瘦；遍埃及地，我m̄-bat看見到chiah pháiⁿ。
創世記 41 20| Chiah-ê瘦koh khiap-sì ê牛母一盡食事先hit七隻肥ê牛母；
創世記 41 21| 吞落腹，iáu未看出有吞落去；hit-ê khiap-sì ê款猶原kap事先無各樣；我就醒。
創世記 41 22| 我tī夢中koh看見一叢麥，出七穗，飽滿koh好；
創世記 41 23| 後來koh出七穗，枯焦(tâ)，冇冇，koh hō͘東風掃pháiⁿ；
創世記 41 24| chiah-ê冇冇ê穗吞hit七穗好ê。我講hō͘術士聽，也無人會kā我解明。
創世記 41 25| 約瑟kā法老講，法老ê 夢就是一個；上帝所beh行ê事，有指示法老。
創世記 41 26| 七隻好ê牛母是七年；七穗好ê，亦是七年；夢是一個。
創世記 41 27| Hiah-ê tè後起來ê七隻瘦koh khiap-sì ê牛母，是七年；hiah-ê 七穗空冇，koh hō͘東風掃pháiⁿ-ê，亦是七年；beh做七年ê飢荒。
創世記 41 28| 上帝所beh做ê事，有顯明tī法老；這是我對法老所講ê。
創世記 41 29| 你看，埃及遍地beh tú-tio̍h大好年冬七年；
創世記 41 30| tè後，koh beh tú-tio̍h飢荒七年；甚至tī埃及地lóng bōe記得以前ê好收；全地beh hō͘飢荒所滅；
創世記 41 31| 因為以後ê飢荒太傷重，就m̄知以前地方ê好收。
創世記 41 32| 論到法老兩pái ê眠夢，是因為上帝註定chit-ê tāi-chì，koh上帝beh緊緊成伊。
創世記 41 33| 所以法老tio̍h揀一個有聰明，有智慧ê人，派伊治理埃及地。
創世記 41 34| 法老tio̍h án-ni行，koh立官員管理chit-ê地；當七年好年冬ê時，埃及地所收ê，五份抽一份；
創世記 41 35| hō͘ in tī將來ê好年冬，積聚一切ê米糧；聚集五穀，收khǹg照顧；tī ta̍k-ê城做食物，歸tī法老ê手頭。
創世記 41 36| 所積聚ê米糧，thang做埃及地將來七年飢荒ê路用；免得chit-ê地hō͘飢荒所滅。
創世記 41 37| 法老kap伊一切ê人臣lóng掠chit-ê tāi-chì做好。
創世記 41 38| 法老對伊ê人臣講，咱kiám會chhē-tio̍h一個親像伊chit-ê人，有上帝ê神tī伊ê內面mah？
創世記 41 39| 法老對約瑟講，上帝已經將chit-ê tāi-chì lóng指示你，可見無人親像你有chit號ê聰明智慧。
創世記 41 40| 你thang管理我ê家；我ê百姓lóng tio̍h聽你ê話，hō͘你管理；獨獨tī寶座，我比你khah大。
創世記 41 41| 法老kā約瑟講，我舉起你管轄埃及全地。
創世記 41 42| 法老就剝伊手裡做印ê手指，掛tī約瑟ê指頭á；kā伊穿幼苧衫；將金鍊掛tī伊ê頷頸。
創世記 41 43| Koh hō͘約瑟坐伊ê第二pān車；開道ê叫講，跪；án-ni法老設立伊治理埃及全地。
創世記 41 44| 法老對約瑟講，我是法老，若無你有聲，tī埃及全地，m̄准人動腳手。
創世記 41 45| 法老欽賜約瑟ê名叫Sat-hoat-ná-thek Pa-lōe-a；koh將An城ê祭司Pho-thê-hui-la̍h ê cha-bó͘-kiáⁿ A-se-la̍p hō͘伊做bó͘。約瑟就出巡埃及地。
創世記 41 46| 約瑟見埃及王法老ê時，hit年三十歲。約瑟tùi法老ê面前出去，遍行埃及全地。
創世記 41 47| 七個好年冬ê內面，地ê出產極其豐盛。
創世記 41 48| 約瑟聚集埃及地七個好年冬一切ê米糧；將米糧積聚tī ta̍k-ê城；周圍田地ê米糧，lóng積聚tī伊ê本城。
創世記 41 49| 約瑟積聚五穀極chōe，親像海邊ê沙，到伊停止無算；因為算bōe了。
創世記 41 50| 飢荒ê年未到以前，An城ê祭司Pho-thê-hui-la̍h ê cha-bó͘-kiáⁿ A-se-la̍p kā約瑟生兩個kiáⁿ。
創世記 41 51| 約瑟kā大kiáⁿ號名叫Má-ná-se；因為伊講，上帝hō͘我bōe記得我一切ê困苦，kap我ê老父ê全家。
創世記 41 52| 伊kā第二kiáⁿ號名Í-hoat-liân；因為伊講，上帝hō͘我tī我受苦ê地方興旺。
創世記 41 53| 埃及地七年好年冬已經圓，
創世記 41 54| 七年飢荒就來，tú-tú照約瑟所講ê；ta̍k國lóng有飢荒；獨獨埃及全地有米糧。
創世記 41 55| 到埃及全地有飢荒，眾百姓對法老哀求米糧；法老對埃及ê眾人講，lín去chhē約瑟，凡若伊所講ê，lín lóng tio̍h做。
創世記 41 56| 當時飢荒遍滿天下；約瑟開ta̍k所在ê粟倉，thiò米糧hō͘埃及人；tī埃及地飢荒真傷重。
創世記 41 57| ta̍k國ê人lóng去埃及，到約瑟hia tia̍h mí-niû；因為天下飢荒真傷重。
創世記 42 1| 雅各看見埃及有五穀，雅各就kā伊hiah-ê kiáⁿ講，Lín啥事teh相看。
創世記 42 2| Koh講，我聽見埃及有五穀，lín thang落去hia，為咱tia̍h淡薄，hō͘咱thang度活，免死。
創世記 42 3| Tùi án-ni，約瑟十個hiaⁿ lóng落埃及，去tia̍h米糧。
創世記 42 4| 總是約瑟ê小弟便雅憫，雅各無差伊kap in兄相kap去；因為伊講，驚了伊tú-tio̍h害。
創世記 42 5| 來tia̍h米糧ê人ê中間，以色列hiah-ê kiáⁿ亦有來，因為迦南地亦有飢荒。
創世記 42 6| 當時治理埃及地ê是約瑟；thiò米糧hō͘ hit所在ê眾百姓ê，亦是伊；約瑟hiah-ê兄來，仆落地拜伊。
創世記 42 7| 約瑟看見伊hiah-ê兄，能認得，假做生份人，對in講khah嚴ê話，問in講，Lín tùi tah-lo̍h來？in講，Tùi迦南地來tia̍h米糧。
創世記 42 8| 約瑟能認得in兄，in bōe認得伊。
創世記 42 9| 約瑟記得前所夢論到in-ê hiah-ê 夢，就對in講，Lín是偵探，來探聽chit所在ê虛實。
創世記 42 10| In對伊講，阮ê主ah，m̄是，你ê奴僕來beh tia̍h米糧。
創世記 42 11| 阮lóng是一人ê kiáⁿ，阮是老實人，你ê奴僕m̄是偵探。
創世記 42 12| 約瑟kā in講，m̄是án-ni，lín來是beh探聽chit所在ê虛實。
創世記 42 13| In講，你ê奴僕十二個兄弟，是迦南地一個人ê kiáⁿ；第一細ê，現今tī阮老父hia；有一個無去lah。
創世記 42 14| 約瑟kā in講，我tú-á講lín是偵探，chit-ê話實在無錯。
創世記 42 15| 我kí法老ê性命來chiù-chōa，若lín soah尾ê小弟無到chia，lín bōe得thang出chit所在；用án-ni來試驗lín ê虛實。
創世記 42 16| Tio̍h差lín中間一人去chhōa lín ê小弟來，lín chiah-ê lóng tio̍h關tī-chia，證明lín ê話，知lín誠實á無；若無，我kí法老ê性命來chiù-chōa，lín一定是偵探。
創世記 42 17| Tùi án-ni，約瑟將in lóng關tī 監裡三日。
創世記 42 18| 到第三日約瑟對in講，我敬畏上帝；lín照我ê話行，就會活。
創世記 42 19| Lín若果然是老實人，lín兄弟中thang留一個縛tī lín hit監內；總是lín thang帶米糧tò去，救lín家內ê飢荒，
創世記 42 20| 將lín soah尾小弟chhōa來我chia；án-ni lín ê話就有憑據，lín也m̄免死。In就照án-ni行。
創世記 42 21| In相kap講，咱對tī咱ê小弟實在有罪，伊哀求咱ê時，咱看見伊心內ê艱苦，也m̄肯聽伊；所以chit場ê苦難到tī咱。
創世記 42 22| Liû-piān應in講，我kiám m̄是對lín講，m̄-thang害hit-ê gín-á來取罪，獨獨lín m̄聽？所以流伊ê血ê罪，對咱chiah-ê討。
創世記 42 23| In m̄知約瑟聽能曉得；因為tī in中間有用翻譯官。
創世記 42 24| 約瑟oa̍t-tńg身流目屎；koh oa̍t來kap in講話；就tī in中間取西門出來，tī in ê面前kā伊縛teh。
創世記 42 25| 約瑟吩咐人將五穀入tī in ê器具到滿滿，也將in ta̍k人ê銀hē tī in ê布袋內，來還in，koh用路裡ê食物hō͘ in；人就照án-ni來kā in做。
創世記 42 26| In就將五穀hō͘ in ê驢載，就離開hia去。
創世記 42 27| 到歇暝ê所在，in中間有一人tháu開伊ê布袋，beh the̍h hō͘驢食，chiah看見伊ê銀猶原tī-teh，hē tī布袋口。
創世記 42 28| 就kā伊ê兄弟講，我ê銀還倒tńg，你看，猶原tī我ê布袋內；in就驚到無心肝，ngia̍uh-ngia̍uh-chhoah，相kap講，上帝án-ni款待咱是甚麼？
創世記 42 29| In到迦南地，到in老父雅各hia，將所tú-tio̍h ê事lóng kā伊講，講，
創世記 42 30| Hit人，就是hit所在ê主，對阮講真嚴ê話，掠阮做hit所在ê偵探。
創世記 42 31| 阮kā伊講，阮是老實人，阮m̄是偵探，
創世記 42 32| 阮是十二個兄弟，是阮老父ê kiáⁿ；有一個無去，第一細ê現今kap阮老父tī迦南地。
創世記 42 33| Hit人，就是hit所在ê主，kā阮講，若ài hō͘我知lín是老實人，lín兄弟中thang留一個tī我chia，lín chiah-ê thang帶五穀tò去，救lín家內ê飢荒；
創世記 42 34| chhōa lín soah尾ê小弟來我chia，我就知lín m̄是偵探，是老實人；án-ni我就將lín ê兄弟交hō͘ lín，lín也thang tī chit所在買賣。
創世記 42 35| 後來in piàⁿ in ê布袋，無phah算，in ta̍k人ê銀包lóng tī in ê布袋內；in kap in老父看見銀包就lóng驚惶。
創世記 42 36| In ê老父雅各kā in講，Lín hō͘我失落我ê kiáⁿ；約瑟無去，西門也無去，lín koh beh chhōa便雅憫去；chiah-ê tāi-chì lóng是害tio̍h我。
創世記 42 37| Liû-piān kā伊ê老父講，我若無chhōa伊tò來交你，你thang thâi我兩個kiáⁿ；做你thang將伊交代我，我的確chhōa伊tò來交你。
創世記 42 38| 雅各講，我ê kiáⁿ我無beh hō͘伊kap lín去；伊ê兄已經死，只有chhun伊；伊若tī lín所行ê路tú-tio̍h陷害，he！就是lín hō͘我白頭毛悽慘落陰府。
創世記 43 1| Hit所在飢荒真大。
創世記 43 2| In tùi埃及帶來ê五穀已經食了，in老父kā in講，Lín koh去kā咱tia̍h淡薄米糧來。
創世記 43 3| 猶大應伊講，Hit人切切吩咐阮講，Lín小弟若無kap lín相kap來，lín就bōe得tio̍h見我ê面。
創世記 43 4| 你（Lín）若差阮小弟kap阮相kap去，阮就落去，kā你tia̍h米糧。
創世記 43 5| 你若m̄差伊去，阮就m̄落去；因為hit人kā阮講，Lín小弟若無kap lín相kap來，lín就bōe得tio̍h見我ê面。
創世記 43 6| 以色列講，Lín啥事án-ni害我，kā hit人講lín iáu有小弟ah？
創世記 43 7| In應講，Hit人致意問阮kap阮親族ê tāi-chì講，Lín老父iáu tī-teh無？lín iáu有兄弟無？阮照伊所問ê kā伊講；阮thái-thó會知伊beh講，Tio̍h帶lín小弟落來？
創世記 43 8| 猶大koh kā伊ê老父以色列講，你差gín-á kap我去，阮就起身去，thang hō͘阮kap你，以及阮ê gín-á，得tio̍h活，免死。
創世記 43 9| 我kā伊保，你thang對我討；我若無chhōa伊tò來，khiā tī你ê面前，我願一生擔當罪。
創世記 43 10| 咱若m̄是有延chhiân，已經第二pái tò來lah。
創世記 43 11| In老父以色列對in講，若是án-ni，lín就tio̍h án-ni做；thang取chit所在第一好ê土產，乳香淡薄，蜂蜜淡薄，以及香料、沒藥、榧子、杏仁，lóng收tī器具內；帶去送hit人。
創世記 43 12| Koh tio̍h帶銀重倍，亦tio̍h將lín布袋口，伊還lín ê銀，帶倒tńg去hō͘伊；hit-ê kiám-chhái是失錯；
創世記 43 13| 亦chhōa lín小弟起身，去koh見hit人。
創世記 43 14| 獨獨願全能ê上帝hō͘ lín tī hit人ê面前得tio̍h憐憫；將lín hit-ê兄弟kap便雅憫交lín；我若失落我ê kiáⁿ，亦tio̍h hō͘伊失落就是。
創世記 43 15| Tùi hit-tia̍p，in帶hiah-ê禮物，亦帶銀重倍，koh chhōa便雅憫，起身落去埃及；khiā tī約瑟ê面前。
創世記 43 16| 約瑟看見便雅憫kap in相kap來，就對管家ê講，Chhōa chiah-ê人去厝內，thâi cheng-siⁿ，備辦筵席；因為日晝，chiah-ê人beh kap我相kap食。
創世記 43 17| Hit人就照約瑟ê話去行；chhōa in hiah-ê人入約瑟ê厝。
創世記 43 18| Hiah-ê人，因為hō͘伊chhōa到約瑟ê厝，就驚惶；講，Chhōa咱到chia，的確是因為頭一pái還咱tī布袋內ê銀，beh chhē咱ê孔縫，下手害咱，強強掠咱做奴僕，搶咱ê驢。
創世記 43 19| In就óa近約瑟ê管家ê，tī厝門口kap伊講話，
創世記 43 20| 講，我ê主ah，阮頭pái落來，實在是beh tia̍h米糧；
創世記 43 21| 後來到歇暝ê所在，開阮ê布袋，無phah算，阮ta̍k人ê銀足數猶原tī ta̍k人ê布袋口；taⁿ阮有koh帶來；阮另外有koh帶銀beh來tia̍h米糧；
創世記 43 22| 阮m̄知是誰將阮ê銀hē tī阮ê布袋內。
創世記 43 23| 管家ê講，做lín安心，免驚；是lín ê上帝，kap lín老父ê上帝，賞賜lín財寶tī lín ê布袋內；lín ê銀我已經收了。就chhōa西門出來hō͘ in。
創世記 43 24| Hit人就chhōa hiah-ê人入約瑟ê厝，捧水hō͘ in，in就洗腳；koh the̍h草料飼in ê驢。
創世記 43 25| In就備辦hiah-ê禮物，thèng候約瑟日晝tò來；因為in聽見beh tī-hia食。
創世記 43 26| 約瑟tò來到厝，in就將所帶來ê禮物the̍h入厝送伊；koh仆tī地裡拜伊。
創世記 43 27| 約瑟問in平安；koh講，Lín ê老父，就是lín所講hit-ê老人，平安mah？伊iáu tī-teh mah？
創世記 43 28| In應講，你ê奴僕，阮ê老父，平安，伊iáu tī-teh；in就àⁿ頭拜伊。
創世記 43 29| 約瑟kia̍h目看見伊同母ê小弟，便雅憫；就講，你所kā我講soah尾小弟，是chit-ê mah？Koh講，細kiáⁿ，願上帝施恩hō͘你。
創世記 43 30| 約瑟疼小弟ê情大受激動；就趕緊chhē一位thang啼哭；入伊ê房間啼哭；
創世記 43 31| 後來洗面出來，勉強忍teh；吩咐開桌。
創世記 43 32| In就為約瑟另外排一塊桌，為hiah-ê人koh排一塊，亦為kap約瑟相kap食ê埃及人另外排一塊；因為埃及人bōe-thang kap希伯來人相kap食，這是埃及人所厭惡。
創世記 43 33| Hiah-ê人坐tī伊ê面前，大細照in年歲ê次序；hiah-ê人大家gông-ngia̍h。
創世記 43 34| 約瑟將伊面前ê食物，分hō͘ in；獨獨便雅憫所得tio̍h-ê，比別人五倍chōe；in就lim酒，kap約瑟相kap宴樂。
創世記 44 1| 約瑟吩咐管家ê講，將米糧入滿chiah-ê人ê布袋，盡in所能帶ê；koh將ta̍k人ê銀lok tī伊ê布袋口。
創世記 44 2| 亦將我ê杯，就是hit塊銀杯，hē tī少年ê ê布袋口；伊tia̍h五穀ê銀亦續hē-teh。管家ê就照約瑟所講ê話去行。
創世記 44 3| 天一下光，就差hiah-ê人kap in ê驢去。
創世記 44 4| In出城行無jōa遠，約瑟kā管家ê講，起來，去追jip hiah-ê人，追tio̍h，就kā in講，Lín啥事用pháiⁿ報好ah？
創世記 44 5| 這kiám m̄是我ê主人lim酒ê杯mah？Kiám m̄是伊占卜teh用ê mah？Lín án-ni做是pháiⁿ。
創世記 44 6| 管家ê追tio̍h in，將chiah-ê話kā in講。
創世記 44 7| In應講，我ê主啥事講chit號話？你ê奴僕斷斷無做chit號事。
創世記 44 8| 你看，阮前tī布袋口所看見ê銀，尚且tùi迦南地帶來還你；阮thái-thó會對你主人ê家偷the̍h金銀ah？
創世記 44 9| 你ê奴僕ê中間，無論tī甚麼人hia chhiau-tio̍h，就hō͘伊死，阮亦beh做我ê主人ê奴僕。
創世記 44 10| 管家ê講，Taⁿ就照lín ê話行；tī甚麼人hia chhiau-tio̍h，hit人就做我ê奴僕；其餘ê lóng無罪。
創世記 44 11| Tùi hit-tia̍p，in ta̍k人趕緊將布袋卸tī土腳，ta̍k人tháu開in ê布袋。
創世記 44 12| 管家ê就chhiau，tùi大ê 起，到細ê止；hit-ê杯竟然tī便雅憫ê布袋內chhiau-tio̍h。
創世記 44 13| In就拆裂in ê衫，ta̍k人將in ê物hō͘驢載，tò去城內。
創世記 44 14| 猶大kap伊ê兄弟到約瑟ê厝，約瑟iáu tī-hia，in就tī伊ê面前仆落地。
創世記 44 15| 約瑟kā in講，Lín所做ê是甚麼事？lín kiám m̄知，親像我chit號ê人會占卜mah？
創世記 44 16| 猶大講，阮對我ê主beh講甚麼？iáu有啥話thang講？阮thái會家己訴明ah？上帝已經查出你ê奴僕ê罪過，阮kap hit-ê tī伊ê手chhiau tio̍h杯ê，lóng是我ê主ê奴僕。
創世記 44 17| 約瑟講，我斷斷無beh án-ni做；tī甚麼人ê手chhiau tio̍h杯，hit人就tio̍h做我ê奴僕；lín chiah-ê thang平安上去lín老父hia。
創世記 44 18| 猶大óa近伊講，我ê主ah，求你容允你ê奴僕講一句話hō͘我ê主聽，莫得受氣你ê奴僕；因為你kap法老一樣。
創世記 44 19| 我ê主bat問你chiah-ê奴僕講，Lín有老父，有兄弟無？
創世記 44 20| 阮kā我ê主講，阮有老父，已經年老；iáu有伊年老所生一個soah尾kiáⁿ；伊ê兄已經死，伊ê老母kan-ta放伊一個，koh伊ê老父真疼伊。
創世記 44 21| 你kā你ê奴僕講，Chhōa伊落來我chia，hō͘我親目看見伊。
創世記 44 22| 阮kā我ê主講，Gín-á bōe會離開伊ê老父；若離開伊ê老父，老父的確死。
創世記 44 23| 你kā你ê奴僕講，Lín ê soah尾小弟若無kap lín相kap落來，lín就bōe得koh見我ê面。
創世記 44 24| 阮上 到你ê奴僕，阮老父hia，就將我ê主ê話kā伊講。
創世記 44 25| 阮ê老父講，Lín koh去kā咱tia̍h淡薄米糧來。
創世記 44 26| 阮就講，阮bōe會落去；阮ê soah尾小弟若kap阮相kap去，阮就beh落去；因為soah尾小弟若無kap阮相kap去，阮的確bōe得見hit人ê面。
創世記 44 27| 你ê奴僕，我ê老父，kā阮講，lín知我ê bó͘ kā我生兩個kiáⁿ；
創世記 44 28| 一個離開我出去，我講伊的確是hō͘野獸拆碎；到taⁿ我iáu m̄-bat看見；
創世記 44 29| Taⁿ lín koh將chit-ê chhōa去，離開我；若伊tú-tio̍h陷害，就是lín hō͘我白頭毛悽慘落陰府。
創世記 44 30| 阮老父ê性命kap chit-ê gín-á ê性命生相連；taⁿ我tò去你ê奴僕我ê老父hia；若gín-á無kap阮相kap tī-teh，阮ê老父看無gín-á，伊就的確死，
創世記 44 31| 這就是阮hō͘你ê奴僕，阮ê老父，白頭毛悽慘落陰府。
創世記 44 32| 因為你ê奴僕bat對我ê老父保chit-ê gín-á，講，我若無chhōa伊tò來交你，我願tī老父ê面前一生擔當罪。
創世記 44 33| Taⁿ求你容允你ê奴僕tiàm-teh，替chit-ê gín-á做我ê主ê奴僕；hō͘ gín-á kap伊hiah-ê兄相kap上去。
創世記 44 34| 若gín-á無kap我相kap去，我thái-thó能上去見我ê老父ah？驚了我看見阮老父所tú-tio̍h ê災禍。
創世記 45 1| 約瑟tī hiah-ê khiā伊身邊ê人ê面前忍bōe-tiâu；就hoah講，眾人tio̍h離開我出去。約瑟將伊本身hō͘兄弟認得ê時，無一人khiā tī伊ê面前。
創世記 45 2| 伊就出聲大哭；埃及人聽見，法老ê家亦聽見。
創世記 45 3| 約瑟kā伊ê兄弟講，我是約瑟，我ê老父iáu tī-teh mah？伊ê兄弟bōe能應，因為tī伊ê面前lóng驚惶。
創世記 45 4| 約瑟koh kā伊ê兄弟講，請行óa來。In就óa來。伊講，我是lín ê小弟約瑟，就是lín所賣到埃及ê。
創世記 45 5| Taⁿ m̄免因為賣我到chia來憂悶，來家己怨恨；這是上帝差我事先lín來，因為beh保全性命。
創世記 45 6| Taⁿ tī chit所在ê飢荒已經兩年，iáu有五年，無thang種作，無thang收成。
創世記 45 7| 上帝差我事先lín來，為tio̍h beh kā lín留chhun ê種族tī世上；koh beh行伊大ê拯救，保全lín ê活命。
創世記 45 8| Án-ni看起來，差我到chia ê，m̄是lín，就是上帝；伊koh hō͘我親像法老ê父，做伊全家ê主，kap管理埃及全地。
創世記 45 9| Lín tio̍h趕緊上去我ê老父hia，kā伊講，你ê kiáⁿ約瑟án-ni講，上帝hō͘我做全埃及ê主，請落來我chia，m̄-thang延chhiân。
創世記 45 10| 你kap你ê kiáⁿ你ê孫，kap牛群羊群，以及一切所有ê，lóng thang來tiàm-tī Ko-san ê地，kap我相近。
創世記 45 11| 我beh tī-hia奉承你；因為iáu有五年ê飢荒，免得你，kap你ê家眷，kap一切所有ê落薄。
創世記 45 12| 何況lín ê目睭kap我ê小弟便雅憫ê目睭lóng看見我kap lín親嘴對lín講話。
創世記 45 13| Lín也tio̍h將我tī埃及一切ê榮光kap lín所看見ê事，lóng kā我ê老父講；koh tio̍h趕緊將我ê老父搬來我chia。
創世記 45 14| Tùi án-ni，約瑟仆tī伊ê小弟便雅憫ê頷頸啼哭；便雅憫也tī伊ê頷頸啼哭。
創世記 45 15| 伊koh kap眾兄弟chim嘴，抱in啼哭；後來伊ê兄弟就kap伊講話。
創世記 45 16| Chit-ê風聲傳到法老ê宮內，講，約瑟ê兄弟來lah。法老kap伊ê人臣lóng歡喜。
創世記 45 17| 法老kā約瑟講，你tio̍h kā你ê兄弟講，Lín tio̍h án-ni行；將物hō͘ cheng-siⁿ載；起身去迦南地；
創世記 45 18| 將lín ê老父，kap lín ê家眷，lóng搬來我chia；我beh將埃及地ê好物hō͘ lín，lín亦thang食chit所在ê山珍海味。
創世記 45 19| Taⁿ我命令你，lín tio̍h án-ni做；tùi埃及地帶車去，將lín ê gín-á，kap bó͘，kap lín ê老父，lóng搬來。
創世記 45 20| M̄-thang看重lín家內ê物，因為埃及全地ê好物，lóng是lín ê。
創世記 45 21| 以色列ê眾kiáⁿ就án-ni行。約瑟照法老ê命令hō͘ in車，kap路中tio̍h用ê食物；
創世記 45 22| koh hō͘ in一人一套衣服；獨獨hō͘便雅憫銀三百，衣服五套。
創世記 45 23| 送in老父ê物，記tī下底；驢káng十隻，載埃及ê好物；驢母十隻，載五穀kap餅kap菜，hō͘ in老父路裡thang用。
創世記 45 24| 約瑟就差伊ê兄弟tò去，in就起身；koh kā in講，Lín m̄-thang tī路裡冤家。
創世記 45 25| In tùi埃及上去，來到迦南地，in老父雅各hia。
創世記 45 26| Kā伊講，約瑟iáu tī-teh，koh管理埃及全地。雅各心暈去，因為m̄信in ê話。
創世記 45 27| In就將約瑟對in所講ê話，lóng kā伊講；伊koh看見約瑟所差來beh載伊ê車，in老父雅各ê心活起來。
創世記 45 28| 以色列講，好lah；我ê kiáⁿ約瑟iáu tī-teh，thàn我iáu未死，我beh去看伊。
創世記 46 1| 以色列帶一切所有ê，起身來到別是巴；就獻祭hō͘伊ê老父以撒ê上帝。
創世記 46 2| 暝時上帝tī異象ê中間kā以色列講，雅各ah，雅各ah。伊講，我tī-chia。
創世記 46 3| 上帝講，我是上帝，就是你ê老父ê上帝；你落去埃及m̄-sái驚；因為我beh hō͘你tī-hia成做大國。
創世記 46 4| 我beh kap你相kap落去埃及，我亦的確chhōa你起來；約瑟beh手hōaⁿ你ê目睭，hō͘你khoeh。
創世記 46 5| 雅各就tùi別是巴起身；以色列hiah-ê kiáⁿ，hō͘ in ê老父雅各，kap in ê kiáⁿ兒，in ê bó͘，lóng坐tī法老所差來beh載伊ê車。
創世記 46 6| 雅各kap伊一切ê kiaⁿ孫，帶in ê cheng-siⁿ，以及tī迦南地所得tio̍h ê貨財，lóng到埃及。
創世記 46 7| 雅各帶伊ê kiáⁿ、孫、cha-bó͘-kiáⁿ，cha-bó͘孫，kap伊一切ê後裔，lóng到埃及。
創世記 46 8| 以色列人到埃及ê，雅各kap伊ê kiáⁿ，in ê名記tī下底。雅各ê大kiáⁿ Liû-piān。
創世記 46 9| Liû-piān ê kiáⁿ；Hap-lo̍k、Hoat-lō͘、Hi-su-lûn、Ka-bí。
創世記 46 10| 西門ê kiáⁿ；Iâ-bó͘-lī、Ngá-bín、O-hat、Ngá-kun、Só-hat；iáu有迦南地ê婦人人ê kiáⁿ掃羅。
創世記 46 11| 利未ê kiáⁿ；Kek-sūn、Kho-hat、Bí-la̍h-lī。
創世記 46 12| 猶大ê kiáⁿ；Jíⁿ、Gô-lâm、Sī-la̍h、Hoat-le̍k-su、謝拉；獨獨Jíⁿ kap Gô-lâm死tī迦南地。Hoat-le̍k-su ê kiáⁿ；Hi-su-lûn、Hap-bó͘-le̍k。
創世記 46 13| Í-sat-ka ê kiáⁿ；Tô-la̍h、Phó͘-óa、約伯、Sin-lûn。
創世記 46 14| Se-pò͘-lûn ê kiáⁿ；Se-lia̍t、Í-lûn、Ngá-lī。
創世記 46 15| Chiah-ê是利亞tī Pa-tàn-a-lân kā雅各所生ê kiáⁿ；koh有伊ê cha-bó͘-kiáⁿ Tí-ná；kiaⁿ孫男女共三十三人。
創世記 46 16| Ka-tek ê kiáⁿ；Sé-hui-ûn、Hap-ki、Su-nî、Í-su-pún、Í-lī、A-lô-tí、A-lia̍t-lī。
創世記 46 17| A-siat ê kiáⁿ；Im-ná、Ek-si-óa、Ek-si-úi、Pí-lī-a；koh in ê小妹Se-la̍h。Pí-lī-a ê kiáⁿ；Hi-piat、Má-kiat。
創世記 46 18| 這是拉班hō͘伊ê cha-bó͘-kiáⁿ利亞ê女婢Sek-phàⁿ所生ê kiaⁿ孫；就是伊kā雅各生ê；共十六人。
創世記 46 19| 雅各ê bó͘拉結ê kiáⁿ；約瑟kap便雅憫。
創世記 46 20| 約瑟tī埃及地生Má-ná-se kap Í-hoat-liân；就是An城ê祭司，Pho-thê-hui-la̍h ê cha-bó͘-kiáⁿ，A-se-la̍p，kā約瑟生ê。
創世記 46 21| 便雅憫ê kiáⁿ；Pí-la̍h、Pí-kiat、A-si̍t-pia̍t、Ki-la̍h、Nái-bān、Í-hi、Lô-si̍t、Bó͘-pêng、Hō͘-pêng、A-le̍k；
創世記 46 22| 這是拉結kā雅各所生ê kiaⁿ孫，共十四人。
創世記 46 23| Tàn ê kiáⁿ，Hō͘-sin。
創世記 46 24| Ná-hut-tha-lī ê kiáⁿ；Ngá-siat、Ko͘-nî、Iâ-sek，Sī-léng；
創世記 46 25| 這是拉班hō͘伊ê cha-bó͘-kiáⁿ拉結ê女婢Phek-la̍h所生ê kiaⁿ孫，就是伊kā雅各所生ê；共七人。
創世記 46 26| Hiah-ê kap雅各相kap到埃及ê，除伊ê新婦以外，見若tùi伊身軀所出ê，共六十六人。
創世記 46 27| Koh有約瑟tī埃及所生ê kiáⁿ，兩個；雅各ê家來到埃及ê共七十人。
創世記 46 28| 雅各差猶大做頭去見約瑟，thang chhōa in去Ko-san；in就到Ko-san ê地。
創世記 46 29| 約瑟備辦伊ê車；去Ko-san，迎接伊ê老父以色列；到見tio̍h面，就仆tī老父ê頷頸，tī頷頸裡哭久久。
創世記 46 30| 以色列kā約瑟講，我見tio̍h你ê面，知你iáu活teh，我taⁿ死亦甘心。
創世記 46 31| 約瑟kā伊ê兄弟kap老父ê家講，我beh上去通知法老，kā伊講，我ê兄弟kap我ê老父ê家，前tī迦南地ê，Taⁿ lóng來到我chia。
創世記 46 32| In是牧者，因為in是飼cheng-sin ê人；in將羊群、牛群，kap一切所有ê lóng帶來。
創世記 46 33| 法老召lín ê時，若問lín講，Lín做甚麼頭路？
創世記 46 34| lín tio̍h講，你ê奴僕，tùi少年到taⁿ，阮連阮ê祖公lóng是teh飼cheng-siⁿ；án-ni lín thang來khiā tī Ko-san ê地；因為見若飼cheng-siⁿ ê，lóng是埃及人所厭賤。
創世記 47 1| 約瑟入去kā法老講，我ê老父kap我ê兄弟帶in ê羊群、牛群，kap一切所有ê，tùi迦南地來；taⁿ tī Ko-san ê地。
創世記 47 2| 約瑟tùi伊ê兄弟ê中間揀五人，chhōa in去見法老。
創世記 47 3| 法老問約瑟ê兄弟講，Lín做甚麼頭路？In kā法老講，你ê奴僕本身，kap阮ê祖公，lóng是顧羊ê人。
創世記 47 4| In koh kā法老講，迦南地飢荒真傷重，奴僕ê羊群無草thang食；所以阮來，是beh寄腳tī-chia；taⁿ求你容允你ê奴僕tiàm-tī Ko-san地。
創世記 47 5| 法老kā約瑟講，你ê老父kap你ê兄弟來到你chia；
創世記 47 6| 埃及地lóng tī你ê面前；hō͘你ê老父kap你ê兄弟tòa tī國內第一好ê地；in thang tòa tī Ko-san ê地；你若知in中間khah有本事ê人，就派in管顧我ê cheng-siⁿ。
創世記 47 7| 約瑟chhōa伊ê老父雅各入去khiā tī法老ê面前；雅各就kā法老祝福。
創世記 47 8| 法老問雅各講，你一生ê年日是jōa chōe ah？
創世記 47 9| 雅各kā法老講，我寄腳tī世間ê年日是一百三十歲。我一生ê年日亦少，亦艱苦，m̄值tio̍h我ê列祖寄腳tī世間ê年日。
創世記 47 10| 雅各koh kā法老祝福；就tùi法老ê面前出去。
創世記 47 11| 約瑟照法老ê命令，將埃及國第一好ê地，就是Lân-sek ê地，hō͘伊ê老父kap伊兄弟khiā起，做產業。
創世記 47 12| 約瑟用米糧奉承伊ê老父，kap伊ê兄弟，kap伊ê老父全家；lóng照in ê人額來供給in。
創世記 47 13| 飢荒真傷重，全地lóng無米糧；甚至埃及地kap迦南地ê人，因為飢荒ê緣故，餓到暈去。
創世記 47 14| 約瑟聚集埃及地kap迦南地所有ê銀，就是in tia̍h米糧ê銀；約瑟就將hiah-ê銀帶到法老ê宮。
創世記 47 15| 埃及地kap迦南地ê銀lóng用了；埃及眾人lóng來見約瑟講，阮ê銀lóng用了lah，求你hō͘阮米糧；阮啥事tio̍h死tī你ê面前？
創世記 47 16| 約瑟講，若是銀用了，lín ê cheng-siⁿ thang牽來；我為tio̍h lín ê cheng-siⁿ beh hō͘ lín米糧。
創世記 47 17| In就將cheng-siⁿ趕到約瑟hia；約瑟就用米糧換in ê馬、羊群、牛群，kap驢；hit年為tio̍h換in一切ê cheng-siⁿ，就用米糧養飼in。
創世記 47 18| Hit年已經過；第二年，in koh來見約瑟，kā伊講，阮bōe瞞得我ê主，阮ê銀lóng用了，cheng-siⁿ亦lóng歸tī我ê主，阮tī我ê主ê面前，除阮ê身體kap阮ê田地以外，無chhun一項。
創世記 47 19| 阮啥事人死，地拋荒，tī你ê目睭前ah？求你用米糧買阮kap阮ê地；阮kap阮ê地做法老ê路用；koh用種子hō͘阮，hō͘阮得tio̍h活，免死，土地亦免拋荒。
創世記 47 20| Tùi án-ni，約瑟為法老買埃及所有ê地；埃及人因為hō͘飢荒所逼，ta̍k人lóng賣伊ê田地；hiah-ê地就lóng歸tī法老。
創世記 47 21| 約瑟照chiah-ê城邑遷徙埃及ê百姓tùi埃及chit-pêng到tī hit-pêng。
創世記 47 22| 獨獨祭司ê地法老無買伊；因為祭司有tùi法老得tio̍h定tio̍h ê糧；in食法老所hō͘ in ê糧；所以in無賣in ê地。
創世記 47 23| 約瑟kā百姓講，我今á日為法老買lín kap lín ê地；看ah，tī-chia有種子hō͘ lín，lín thang去作田；
創世記 47 24| 到收成ê時，lín tio̍h將五份一納hō͘法老；四份歸lín，做田裡ê種子，亦做lín kap lín家內人ê食物，以及lín ê gín-á ê食物。
創世記 47 25| In講，你有救阮ê性命；願阮tī我ê主ê面前得tio̍h恩典，阮beh做法老ê奴僕。
創世記 47 26| Án-ni約瑟為埃及ê地，設立定tio̍h ê例，到tī今á日；法老得tio̍h五份ê一份；獨獨祭司ê地無歸法老。
創世記 47 27| 以色列人khiā起埃及國，Ko-san ê地，in tī-hia建置產業，koh生湠極其chōe。
創世記 47 28| 雅各tiàm-tī埃及地十七年。雅各一生ê年日是一百四十七歲。
創世記 47 29| 以色列死ê日近lah；伊就叫伊ê kiáⁿ約瑟來，kā伊講，我若tī你ê面前得tio̍h恩典，請你下手tī我ê大腿下，用慈愛kap誠實款待我；m̄-thang埋葬我tī埃及。
創世記 47 30| 我kap我ê父公同睏ê時，你tio̍h將我帶出埃及，埋葬tī in埋葬ê地。約瑟講，我beh照你ê話來行。
創世記 47 31| 雅各講，你tio̍h對我chiù-chōa；伊就對伊chiù-chōa。Tùi án-ni，以色列óa床頭敬拜上帝。
創世記 48 1| Chiah-ê tāi-chì了後，有人kā約瑟講，Lín老父破病lah；伊就chhōa伊兩個kiáⁿ Má-ná-se、Í-hoat-liân，相kap去。
創世記 48 2| 有人通知雅各講，你看，你ê kiáⁿ約瑟來beh chhē你；以色列就勉強起來，坐tī眠床。
創世記 48 3| 雅各kā約瑟講，全能ê上帝bat tī迦南地ê Lō͘-su對我出現，賜福我；
創世記 48 4| kā我講，我beh hō͘你生湠chōe-chōe，成做chōe-chōe百姓；亦beh將chit-ê地賞賜你ê後裔，做永遠ê業。
創世記 48 5| 我未到埃及你chia ê事先，你tī埃及地所生兩個kiáⁿ，Í-hoat-liân、Má-ná-se，是我ê，親像Liû-piān西門是我ê一樣。
創世記 48 6| Tī in以後，你所生ê kiáⁿ，就是你ê；in thang歸tī in兩個兄ê名下，得tio̍h業。
創世記 48 7| 論到我，我tùi Pa-tàn來ê時，拉結死tī我ê目睭前，tī迦南地，tī路裡ê中間，離開Í-hoat-tha iáu有一站；我就kā伊埋葬tī Í-hoat-tha ê路。(Í-hoat-tha就是伯利恆)
創世記 48 8| 以色列看見約瑟兩個kiáⁿ，就講，這是是誰？
創世記 48 9| 約瑟kā in老父講，這是我ê kiáⁿ，上帝tī-chia賞賜我ê。講，請你chhōa in óa近我；我beh kā in祝福。
創世記 48 10| 以色列年老，目睭花bōe看見；約瑟chhōa in近óa伊ê面前，伊就kā in chim嘴抱in。
創世記 48 11| 以色列kā約瑟講，我無phah算會見tio̍h你ê面；taⁿ上帝koh hō͘我看tio̍h你ê kiáⁿ。
創世記 48 12| 約瑟將兩個kiáⁿ tùi伊兩個腳頭u中chhōa出來；本身就仆落地拜。
創世記 48 13| 後來約瑟koh牽in兩個，chiàⁿ手牽Í-hoat-liân ǹg以色列ê tò手，tò手牽Má-ná-se ǹg以色列ê chiàⁿ手，chhōa in近óa伊。
創世記 48 14| 以色列伸chiàⁿ手hōaⁿ Í-hoat-liân ê頭殼，伊是第二個，koh phah叉用tò手hōaⁿ Má-ná-se ê頭殼，Má-ná-se本是大kiáⁿ。
創世記 48 15| 伊就kā約瑟祝福講，願我ê祖亞伯拉罕，kap我ê父以撒，所行tī伊面前ê上帝，就是一生保養我到tī今á日ê上帝，
創世記 48 16| 救贖我脫離一切ê患難，hit-ê使者，賜福hō͘ chit兩個gín-á；願in歸tī我ê名下，kap我祖亞伯拉罕，我ê父以撒，ê名下；koh願in tī世界中生湠真chōe。
創世記 48 17| 約瑟看伊ê老父用chiàⁿ手hōaⁿ tī Í-hoat-liân ê頭殼，無歡喜；就tháⁿ伊ê老父ê手，beh tùi Í-hoat-liân ê頭殼徙到Má-ná-se ê頭殼。
創世記 48 18| 約瑟kā伊ê老父講，我ê父ah，m̄是án-ni；chit-ê是大kiáⁿ，求你用chiàⁿ手hōaⁿ伊ê頭殼。
創世記 48 19| 伊ê老父m̄-thàn講，我知，我ê kiáⁿ，我知；伊亦beh成做一族，亦beh闊大；總是伊ê小弟將來比伊khah大；伊ê小弟ê後裔beh成做chōe-chōe族。
創世記 48 20| 當hit日就kā in祝福講，以色列人beh kí你來祝福人講，願上帝hō͘你親像Í-hoat-liân，親像Má-ná-se一樣；tùi án-ni立Í-hoat-liân tī Má-ná-se ê事先。
創世記 48 21| 以色列koh kā約瑟講，我beh死lah；總是上帝beh kap你tī-teh，beh chhōa lín tò去lín列祖ê地。
創世記 48 22| 我前用我ê弓，我ê刀，tùi A-mô͘-lī人ê手搶來hit塊地，我taⁿ hō͘你，比你ê兄弟得tio̍h khah加。
創世記 49 1| 雅各叫伊hiah-ê kiáⁿ來講，Lín lóng聚集，我beh將lín日後所會tú-tio̍h ê事kā lín講。
創世記 49 2| 雅各chiah-ê kiáⁿ，lín tio̍h聚集來聽，	Tio̍h聽lín老父ê話。
創世記 49 3| Liû-piān ah，你是我ê大kiáⁿ，我ê權勢，我ê氣力ê起頭，	威嚴ê特色ê，權能ê特色ê。
創世記 49 4| 總是你親像水teh-kún，的確bōe得tio̍h居頭位；	因為你peh上lín老父ê眠床；	hit時你phah lâ-sâm伊；伊peh上我ê舖。
創世記 49 5| 西門利未是兄弟；	In ê刀劍是兇惡ê器具。
創世記 49 6| 我ê心神ah，你m̄-thang kap in同計謀；	我ê神魂ah，你m̄-thang kap in ê會眾連絡。	因為in thèng起受氣，thâi死人，	Iⁿ chhut-chāi 意思割斷牛腿ê大筋。
創世記 49 7| In ê受氣燥暴，thang咒詛；In ê恨氣殘忍，亦是thang咒詛；	我beh分開in tī雅各家，	四散in tī以色列族。
創世記 49 8| 猶大ah，你ê兄弟beh o-ló你；	你ê手beh chhi̍h對敵ê頷頸；	你ê老父ê kiáⁿ beh仆拜tī你ê面前。
創世記 49 9| 猶大是細隻獅；	我ê kiáⁿ ah，你tùi所jiàu-tio̍h ê物，就上去；	伊屈落，伊thìⁿ腳，親像獅；	亦親像母ê獅，是誰敢惹伊？
創世記 49 10| 權柄無離開猶大，	治理ê無離開伊兩支腳ê中間，	到Sī-lô來；	列邦lóng beh歸伊。
創世記 49 11| 縛伊ê驢á tī葡萄樹，	縛伊ê驢á-kiáⁿ tī好ê葡萄樹；	用葡萄酒洗伊ê衣服，	用葡萄汁洗伊ê衣裳。
創世記 49 12| 伊ê目睭因為酒來紅，	伊ê嘴齒因為奶來白。
創世記 49 13| Se-pò͘-lûn beh khiā起海口，	Beh做拋船ê海口；	伊ê界beh到Se-tùn。
創世記 49 14| Í-sat-ka是勇ê驢，	倒tī羊寮ê中間；
創世記 49 15| 伊看安靜做好，看土地做súi；	Àⁿ肩頭擔teh，成做勞苦ê奴僕。
創世記 49 16| Tàn beh判斷伊ê百姓，	親像以色列支派ê一個。
創世記 49 17| Tàn beh做路裡ê蛇，	路中ê毒蛇；	咬傷馬蹄，騎ê人hiàⁿ tùi後面落去。
創世記 49 18| 耶和華ah，我有thèng候你ê拯救。
創世記 49 19| Ka-tek beh hō͘軍隊追逼，	總是伊beh追逼in ê腳後tiⁿ。
創世記 49 20| A-siat beh出好ê米糧，	Koh出王所食ê好物。
創世記 49 21| Ná-hut-tha-lī是tháu放ê鹿母，	出好聽ê話。
創世記 49 22| 約瑟是gâu結果子ê樹枝；	伊ê樹枝伸出牆外。
創世記 49 23| 射箭ê人大傷害伊，用箭射伊，窘迫伊；
創世記 49 24| 總是伊ê弓猶原ân，	伊ê手也得tio̍h有力；	這是tùi雅各ê全能ê ê手，	(Tùi這就有出牧者，以色列ê石磐) ，
創世記 49 25| 亦對你ê父ê上帝，伊beh幫贊你；	Koh對hit-ê全能ê，伊beh賜福你；Beh用天頂降落ê福氣，深淵所khǹg ê福氣，以及食奶生產ê福氣，lóng beh hō͘你。
創世記 49 26| 你ê老父所祝ê福氣，	贏過我ê父公所祝ê福氣，	直到永世代ê山嶺極頭ê邊界；	Chiah-ê福氣beh降落tī約瑟ê頭殼，	臨到hit-ê kap兄弟特別ê ê頭殼頂。
創世記 49 27| 便雅憫是gâu peh拆ê豺狼；	早起時食伊所抓tio̍h ê，	Ê-hng時分伊所搶tio̍h ê。
創世記 49 28| 這一切是以色列ê十二支派；這亦是in ê老父對in所講ê話，kā in所祝福ê；lóng是照ta̍k人ê福份，kā in祝福。
創世記 49 29| 伊koh吩咐in講，我beh tò去我ê列祖hia，lín tio̍h將我埋葬tī Hek人Í-hut-lûn 田裡ê穴，kap我ê父公siâng所在；
創世記 49 30| 就是tī迦南地Bān-lī ê面前，Be̍k-pí-la̍h 田裡ê穴；hit-ê 穴kap田是亞伯拉罕tùi Hek人Í-hut-lûn買做業，來做墓地ê。
創世記 49 31| Tī-hia埋葬亞伯拉罕kap伊ê bó͘撒拉；koh tī-hia埋葬以撒kap伊ê bó͘利百加；我亦tī-hia埋葬利亞。
創世記 49 32| Hit坵田kap hit內面ê穴，是tùi Hek人買ê。
創世記 49 33| 雅各吩咐伊hiah-ê kiáⁿ明白，腳kiu上床，就氣斷，tò去伊ê列祖hia。
創世記 50 1| 約瑟仆tī伊ê老父ê面，啼哭，chim伊。
創世記 50 2| 約瑟吩咐伺候伊ê醫生，用香料灌伊ê老父；醫生就用香料灌以色列。
創世記 50 3| 灌身屍定tio̍h ê例tio̍h四十日；hit-ê四十日滿，koh埃及人為伊啼哭七十日。
創世記 50 4| 為tio̍h伊啼哭ê日已經過，約瑟tùi法老家內ê人講，我若tī lín ê面前得tio̍h恩典，請lín通知法老，kā伊講，
創世記 50 5| 我ê老父kah我chiù-chōa講，我beh死lah，你tio̍h將我埋葬tī迦南地，tī我為本身所掘ê墓；taⁿ求你准我上去埋葬我ê老父，然後我beh 倒tńg來。
創世記 50 6| 法老講，你thang上去埋葬你ê老父，照伊所kah你chiù ê chōa。
創世記 50 7| Tùi án-ni，約瑟上去埋葬伊ê老父；kap伊相kap上去ê，有法老ê眾人臣，kap法老家內ê長老，kap埃及國眾長老。
創世記 50 8| Koh有約瑟全家，kap伊hiah-ê兄弟，以及伊ê老父ê家眷；只有in ê gín-á，kap羊群、牛群，lóng留tī Ko-san地。
創世記 50 9| Koh有車kap騎馬ê，hit陣ê人不止chōe。
創世記 50 10| In到約旦河外，A-ta̍t ê五穀場，就tī-hia大啼哭，大哀傷；約瑟為tio̍h老父悲哀七日。
創世記 50 11| 迦南地khiā起ê百姓看見A-ta̍t五穀場ê啼哭，就講，這是埃及人一場ê大啼哭；因為án-ni，hit-ê地名叫A-pek-be̍k-se，是tī約旦河外。
創世記 50 12| 雅各hiah-ê kiáⁿ就照老父所吩咐ê kā伊做；
創世記 50 13| hiah-ê kiáⁿ將伊運到迦南地，埋葬tī Bān-lī ê頭前，Be̍k-pí-la̍h 田裡ê穴，hit-ê穴kap田是亞伯拉罕tùi Hek人Í-hut-lûn買做業，來做墓地ê。
創世記 50 14| 約瑟埋葬in老父以後，就kap眾兄弟，以及一切kap伊上去埋葬in老父ê人，lóng 倒tńg埃及。
創世記 50 15| 約瑟hiah-ê兄看in老父已經死，就講，Kiám-chhái約瑟beh怨恨咱，照咱前款待伊lóng總ê pháiⁿ，一盡報應咱。
創世記 50 16| In就託人去見約瑟講，你ê老父未死ê事先，吩咐講，
創世記 50 17| Lín tio̍h對約瑟án-ni講，前你chiah-ê兄pháiⁿ款待你，求你赦免in ê過失kap罪惡；taⁿ求你赦免你ê老父ê上帝ê奴僕ê過失。In對約瑟講chiah-ê話，約瑟就啼哭。
創世記 50 18| 伊chiah-ê兄koh來仆tī伊面前講，阮是你ê奴僕。
創世記 50 19| 約瑟kā in講，m̄免驚；我kiám替上帝mah？
創世記 50 20| 前lín ê意思是pháiⁿ，總是上帝ê意思是好；beh保全chōe-chōe人ê性命，親像今á日。
創世記 50 21| Taⁿ lín m̄免驚；我beh養飼lín，kap lín ê kiáⁿ兒。Tùi án-ni，約瑟用親愛ê話安慰in。
創世記 50 22| 約瑟kap in老父ê家眷lóng tiàm埃及；約瑟食百一歲。
創世記 50 23| 約瑟得tio̍h看見Í-hoat-liân第三代ê孫；Má-ná-se ê孫Má-kiat ê kiáⁿ，約瑟亦抱in tī腳頭u。
創世記 50 24| 約瑟對伊ê兄弟講，我beh死lah；總是上帝的確看顧lín，chhōa lín tùi chit所在上去，到伊chiù-chōa應允hō͘亞伯拉罕、以撒、雅各ê地。
創世記 50 25| 約瑟kah以色列ê kiaⁿ孫chiù-chōa講，上帝的確照顧lín，lín tio̍h將我ê骨頭運上去。約瑟死，tú-á百一歲；人用香料kā伊灌；將伊收落棺，停tī埃及。
創世記 50 26| b
出埃及記 1 1| 以色列ê眾kiáⁿ ta̍k-ê帶伊ê家眷kap雅各到埃及，in ê名記tī下底。
出埃及記 1 2| Liû-piān、西門、利未、猶大；
出埃及記 1 3| Í-sat-ka、Se-pò͘-lûn、便雅憫；
出埃及記 1 4| Tàn、Ná-hut-tha-lī、Ka-tek、A-siat。
出埃及記 1 5| Tùi雅各所生ê，共有七十人；約瑟已經tī埃及。
出埃及記 1 6| 約瑟kap伊ê兄弟kap hit代ê人lóng死。
出埃及記 1 7| 以色列人gâu生，gâu傳，加添chōe-chōe，koh興旺，極其強盛；充滿hit-ê地。
出埃及記 1 8| 埃及有新ê王興起，m̄-bat約瑟ê。
出埃及記 1 9| 伊對伊ê百姓講：看ah，chit-ê百姓，以色列人，比咱khah-chōe，khah強；
出埃及記 1 10| 來ah，咱tio̍h用計策來款待in，驚了in加添真chōe；後來若tú-tio̍h交戰ê事，in kap咱ê對敵連合，來攻擊咱，koh tùi chit-ê地上去。
出埃及記 1 11| Tùi án-ni，設立督工ê管轄in，用重擔苦楚in；in就kā法老起Pí-tong、Lân-sek兩個城做府庫。
出埃及記 1 12| 總是ná苦楚in，in ná chōe ná開闊。Tùi án-ni，就為tio̍h以色列人掛慮。
出埃及記 1 13| 埃及人就督責以色列人做苦工；
出埃及記 1 14| hō͘ in做工tio̍h磨，生活艱苦，chhiau土做磚，kap作田裡hiah-ê工；tī一切所做ê工無m̄是真嚴。
出埃及記 1 15| 有希伯來ê拾姐母，一個名Si-hut-la̍h，一個名Phó͘-a。
出埃及記 1 16| 埃及王對in講：Lín kā希伯來ê婦人人拾kiáⁿ，看in臨盆ê時；若是ta-po͘ gín-á，tio̍h hō͘伊死；若是cha-bó͘ gín-á，thang hō͘伊活。
出埃及記 1 17| 總是拾姐母敬畏上帝，無照埃及王ê命令來行，竟然留ta-po͘ gín-á ê活命。
出埃及記 1 18| 埃及王就叫拾姐母來，對in講：Lín啥事án-ni做，留ta-po͘ gín-á ê活命？
出埃及記 1 19| 拾姐母對法老講：希伯來ê婦人人kap埃及ê婦人人無同；in khah快便，拾姐母猶未到，in已經生了。
出埃及記 1 20| 上帝好款待拾姐母；百姓加添真chōe，極其強盛。
出埃及記 1 21| 拾姐母因為敬畏上帝，上帝就hō͘ in成家。
出埃及記 1 22| 法老吩咐伊ê眾百姓講：凡所生ê ta-po͘-kiáⁿ lín tio̍h kā伊hiat落河；一切ê cha-bó͘-gín-á，lín tio̍h 留伊ê性命。
出埃及記 2 1| 有一個利未族ê人，去chhōa一個利未族ê cha-bó͘-gín-á。
出埃及記 2 2| Hit-ê婦人人懷孕，生一個kiáⁿ；看見伊是清秀ê gín-á，就khǹg伊三月日久。
出埃及記 2 3| 後來看bōe koh khǹg得，就為tio̍h伊取蘆竹á ê箱，用石油kap瀝青糊伊；將gín-á hē tī hit內面，lok tī河邊，蘆葦ê中間。
出埃及記 2 4| 伊ê大姊遠遠khiā-teh，ài知伊會tú-tio̍h怎樣。
出埃及記 2 5| 法老ê cha-bó͘-kiáⁿ落來河裡，beh洗浴；伊hiah-ê女婢行遊tī河邊；伊看見蘆葦ê中間有箱，就差一個女婢giâ來。
出埃及記 2 6| 掀開看見gín-á；看ah，gín-á teh哮。伊就憐憫伊，講：這就是希伯來人ê gín-á。
出埃及記 2 7| 伊ê大姊kā法老ê cha-bó͘-kiáⁿ講：我去tī希伯來婦人人ê中間叫一個奶母，kā你io chit-ê gín-á，好mah？
出埃及記 2 8| 法老ê cha-bó͘-kiáⁿ kā伊講：你thang去ah。 Cha-bó͘-kiáⁿ就去，叫gín-á ê老母。
出埃及記 2 9| 法老ê cha-bó͘-kiáⁿ kā伊講：抱chit-ê gín-á去，kā我io伊，我beh hō͘你工錢。婦人人就抱gín-á去io伊。
出埃及記 2 10| Gín-á漸漸大，婦人人就帶伊到法老ê cha-bó͘-kiáⁿ hia，做伊ê kiáⁿ。 伊kā伊號名叫摩西，講：因為我tùi水裡救伊出來。
出埃及記 2 11| 後來摩西已經長成，伊出去到伊ê兄弟hia，看見in teh擔teh；看見一個埃及人phah一個希伯來人，就是伊ê兄弟。
出埃及記 2 12| 伊看左右，看無人tī-hia，就phah死埃及人，iám tī沙裡。
出埃及記 2 13| 隔日koh出去，看見有兩個希伯來ê人相phah，就對hit-ê m̄-tio̍h-ê講：你啥事phah你ê同伴？
出埃及記 2 14| Hit-ê人講：Chī-chūi設立你做首領kap審判官來管阮？你想beh phah死我，親像phah死hit-ê埃及人mah？摩西驚講：chit-ê tāi-chì真正露出。
出埃及記 2 15| 法老聽見chit-ê tāi-chì，就想beh thâi摩西。總是摩西閃避法老，走去米甸地khiā起；坐tī井邊。
出埃及記 2 16| 米甸ê祭司有七個cha-bó͘-kiáⁿ；in來chhiūⁿ水到滿槽，hō͘老父ê羊群lim。
出埃及記 2 17| Hiah-ê顧羊ê到，趕in；摩西就起來幫贊in，hō͘ in ê羊群lim。
出埃及記 2 18| In來到老父，Liû-jíⁿ，hia；伊講：今á日lín怎樣hiah緊tò來？
出埃及記 2 19| In講：有一個埃及人救阮脫離顧羊ê人ê手，koh替阮出力chhiūⁿ水，hō͘羊群lim。
出埃及記 2 20| 伊對伊hiah-ê cha-bó͘-kiáⁿ講：Hit-ê人tī tah-lo̍h？Lín啥事放伊tī-hia？tio̍h請伊來食。
出埃及記 2 21| 摩西願kap hit人tiàm；伊就將伊ê cha-bó͘-kiáⁿ Se-pho-la̍h，嫁hō͘摩西。
出埃及記 2 22| 生一個kiáⁿ；摩西kā伊號名叫Kek-sūn；因為講：我寄腳tī外邦。
出埃及記 2 23| 歷過chōe-chōe年，埃及王死；以色列人，因為做苦工，就吐氣喉叫；in做苦工喉叫ê聲到hō͘上帝聽見。
出埃及記 2 24| 上帝聽見in ê hiⁿ-hiⁿ-chhan；上帝就記得伊kap亞伯拉罕、以撒、雅各所立ê約。
出埃及記 2 25| 上帝看顧以色列人，上帝也知in ê tāi-chì。
出埃及記 3 1| 摩西顧伊ê丈人，米甸ê祭司，Ia̍p-thek-lô，ê羊群，趕羊去曠野ê後面，到上帝ê山，就是何烈山。
出埃及記 3 2| 耶和華ê使者tī刺phè內火燄中對伊出現，伊看見，看ah，刺phè hō͘火燒，刺phè也無to̍h去。
出埃及記 3 3| 摩西講：我taⁿ beh oat過去，看chit-ê地ê景象，chit-ê刺phè怎樣無to̍h去ah。
出埃及記 3 4| 耶和華看見伊oat去beh看，上帝就對刺phè內叫伊講：摩西，摩西。伊就講：我tī-chia。
出埃及記 3 5| 伊就講：你莫得近óa來；tio̍h thǹg你腳裡ê鞋，因為你khiā ê所在是聖地。
出埃及記 3 6| Koh講：我是你ê祖公ê上帝，亞伯拉罕ê上帝，以撒ê上帝，雅各ê上帝。摩西遮伊ê面；m̄敢看上帝。
出埃及記 3 7| 耶和華講：我ê百姓khiā起tī埃及ê，in ê困苦我實在已經看見lah；in為tio̍h督工ê來喉叫，我已經聽見lah；我本知in ê痛苦。
出埃及記 3 8| Taⁿ我落來beh救in脫離埃及人ê手，chhōa in出hit-ê地，到肥súi開闊ê地，到流奶kap蜜ê地，就是迦南、Hek、A-mô͘-lī、Pí-lī-sé、Hi-bī、Iâ-pò͘-su、hiah-ê族ê所在。
出埃及記 3 9| Taⁿ以色列人喉叫ê聲到hō͘我聽見；我也看見埃及人苦楚in ê艱苦。
出埃及記 3 10| Taⁿ你來，我beh差你去見法老，chhōa我ê百姓以色列人出埃及。
出埃及記 3 11| 摩西對上帝講：我是甚麼人thang去見法老，chhōa以色列人出埃及ah？
出埃及記 3 12| 伊講：我實在beh kap你tī-teh；你chhōa百姓出埃及了後，lín beh tī chit-ê山服事上帝；這beh做我差你ê證據。
出埃及記 3 13| 摩西對上帝講：看ah，我到以色列人hia，對in講：Lín祖公ê上帝差我來lín chia；in若問我講：伊叫甚麼名？我beh kā in講甚麼ah？
出埃及記 3 14| 上帝對摩西講：我是自然而然ê；koh講：你tio̍h kā以色列人án-ni講：自然ê差我到lín chia。
出埃及記 3 15| 上帝koh對摩西講：你tio̍h對以色列人án-ni講：差我到lín chia ê，就是耶和華，lín祖公ê上帝，亞伯拉罕ê上帝，以撒ê上帝，雅各ê上帝；這是我永遠ê名，這是我ê記念到萬代。
出埃及記 3 16| 你去招集以色列ê長老，kā in講：耶和華，lín祖公ê上帝，就是亞伯拉罕、以撒、雅各ê上帝，對我出現，講：我實在眷顧lín，人tī埃及所款待lín ê，我也有看見。
出埃及記 3 17| 我也bat講：我beh chhōa lín出埃及ê艱苦，到迦南，Hek，A-mô͘-lī，Pí-lī-sé，Hi-bī，Iâ-pò͘-su，hiah-ê族ê地，到流奶kap蜜ê地。
出埃及記 3 18| In beh聽你ê話；你kap以色列ê長老tio̍h去見埃及王，kā伊講：希伯來人ê上帝耶和華已經tú-tio̍h阮；taⁿ求你容允阮去曠野，行三日ê路站，beh祭祀耶和華，阮ê上帝。
出埃及記 3 19| 我知雖然用大權能ê手，埃及王也m̄ hō͘ lín去。
出埃及記 3 20| 我beh伸我ê手，用我tī埃及中所beh行一切ê奇事來phah伊；然後伊chiah准lín去。
出埃及記 3 21| 我beh hō͘ chit-ê百姓得tio̍h恩典tī埃及人ê面前，hō͘ lín出去ê時，無空手去；
出埃及記 3 22| chiah-ê婦人人ta̍k-ê beh對伊ê厝邊kap tòa tī伊ê家內ê婦人人討銀器、金器，kap衣服，thang hō͘你ê kiáⁿ cha-bó͘-kiáⁿ用；án-ni lín beh搶埃及人。
出埃及記 4 1| 摩西應講，看ah，in beh m̄信我，也m̄聽我ê話；因為in beh講：耶和華bē-bat對你出現。
出埃及記 4 2| 耶和華對伊講，Tī你手裡是甚麼？伊講：是柺á。
出埃及記 4 3| 講：Hiat tī地裡。伊一下hiat tī地裡，就變做蛇；摩西就走閃伊。
出埃及記 4 4| 耶和華對摩西講：伸你ê手掠伊ê尾；(就伸手掠伊，tī手中猶原變做柺á；)
出埃及記 4 5| án-ni thang hō͘ in信耶和華，in ê祖公ê上帝，亞伯拉罕ê上帝，以撒ê上帝，雅各ê上帝，有對你出現。
出埃及記 4 6| 耶和華koh對伊講，Hē你ê手tī你ê胸前。就下手tī胸前；抽出來ê時，看ah，手已經thái-ko，白親像雪。
出埃及記 4 7| Koh講：Koh hē你ê手tī你ê胸前。(伊就hē tī伊ê胸前；抽出來ê時，看ah，已經照原，kap thong身軀ê肉無各樣。)
出埃及記 4 8| Koh講：設使in無beh信你，也無beh聽頭一個神蹟，就beh信第二個神蹟。
出埃及記 4 9| Hit兩個神蹟in若lóng m̄信，也m̄聽你ê話，你tio̍h tùi河裡iúⁿ水，倒tī乾地；你tùi河裡所iúⁿ ê水beh tī乾地變做血。
出埃及記 4 10| 摩西對耶和華講：主ah，我平素m̄是能講話ê人，對&#31074;kā&#31074;ê奴僕講話ê了後也是án-ni；我是嘴舌鈍ê人。
出埃及記 4 11| 耶和華對伊講，創造人ê嘴是是誰 ah？hō͘人啞口、臭耳人、目睭金、chhiⁿ-mî ê，是是誰 ah？kiám-m̄是我耶和華mah？
出埃及記 4 12| Taⁿ你去ah，我beh賞賜你口才，教示你所應該講ê。
出埃及記 4 13| 伊講：主ah，你合意差是誰，就差伊去。
出埃及記 4 14| 耶和華對摩西發出受氣，講：Kiám-m̄是有你ê兄，利未人，亞倫mah？我知伊是能講話ê人。Koh伊taⁿ出來迎接你；伊一下看見你心內就歡喜。
出埃及記 4 15| 你tio̍h對伊講，用所應該講ê話傳hō͘伊；我也beh賞賜你kap伊有口才，koh beh教示lín所應該行ê事。
出埃及記 4 16| 伊beh替你對百姓講話；伊beh對你準做嘴，你beh對伊準做上帝。
出埃及記 4 17| 你ê手tio̍h kia̍h一支柺á，用伊來行神蹟。
出埃及記 4 18| Tùi án-ni，摩西就去，tò去伊ê丈人Ia̍p-thek-lô hia，kā伊講：求你容允我tò去，看我ê兄弟tī埃及ê，看in iáu tī-teh á無。Ia̍p-thek-lô kā摩西講：你thang安然去lah。
出埃及記 4 19| 耶和華tī米甸對摩西講：你去tò去埃及，因為ài 害你ê性命ê人lóng死lah。
出埃及記 4 20| 摩西帶伊ê bó͘ kap兩個kiáⁿ，hō͘ in騎驢，tò去埃及地；摩西手裡kia̍h上帝ê柺á。
出埃及記 4 21| 耶和華對摩西講：你tò去埃及ê時，tio̍h注意將我所交tī你ê手一切ê奇事行tī法老ê面前；總是我beh hō͘伊ê心硬，伊也無beh放chit-ê百姓去。
出埃及記 4 22| 你tio̍h kā法老講：耶和華án-ni講：以色列是我ê kiáⁿ，就是我ê大kiáⁿ；
出埃及記 4 23| 我bat對你講，Tio̍h tháu放我ê kiáⁿ去，thang服事我；你也m̄准伊去；看ah，我beh thâi死你ê kiáⁿ，就是你ê大kiáⁿ。
出埃及記 4 24| 摩西tī路裡，tī客店，耶和華tú-tio̍h伊，beh hō͘伊死。
出埃及記 4 25| Se-pho-la̍h就the̍h一塊利石，割伊ê kiáⁿ陽物ê皮，hiat tī伊ê腳前，講：你是我血ê丈夫。
出埃及記 4 26| 耶和華就放伊soah。婦人人講：你是血ê丈夫，因為割禮ê緣故。
出埃及記 4 27| 耶和華kā亞倫講：你去曠野迎接摩西。伊就去，tī上帝ê山tú-tio̍h伊，就kā伊chim。
出埃及記 4 28| 摩西將耶和華差伊講ê話，kap吩咐伊行ê神蹟，lóng kā亞倫講。
出埃及記 4 29| 摩西、亞倫就去招集以色列人眾長老；
出埃及記 4 30| 亞倫將耶和華對摩西所講ê話lóng講伊，koh tī百姓ê面前行hiah-ê神蹟。
出埃及記 4 31| 百姓就信；in聽見耶和華眷顧以色列人，koh看in ê艱苦，就àⁿ頭敬拜。
出埃及記 5 1| 後來摩西、亞倫入去，kā法老講：以色列ê上帝耶和華án-ni講：准我ê百姓去，in thang tī曠野為我守節。
出埃及記 5 2| 法老講：耶和華是是誰 hō͘我tio̍h聽伊ê話，准以色列人去ah？我m̄-bat耶和華，也m̄准以色列人去。
出埃及記 5 3| In講：希伯來人ê上帝tú-tio̍h阮；求你准阮去曠野行三日ê路，祭祀耶和華阮ê上帝，驚了伊用瘟疫、刀劍臨到阮。
出埃及記 5 4| 埃及王對in講：摩西、亞倫，lín啥事hō͘百姓荒廢in ê工 ah？lín去擔lín ê擔lah。
出埃及記 5 5| 法老講：看ah，chit所在ê百姓現在真chōe，lín竟然hō͘ in soah in ê擔擔。
出埃及記 5 6| 當hit日法老吩咐百姓ê督工ê kap in ê頭目，講：
出埃及記 5 7| Lín m̄-thang照舊用草hō͘ chit-ê百姓做磚；hō͘ in去家己拾草。
出埃及記 5 8| In前做磚ê數額，lín猶原hō͘ in án-ni做，m̄-thang小khóa減少；因為in pîn-tōaⁿ，所以喉叫講：准阮去祭祀阮ê上帝。
出埃及記 5 9| Lín tio̍h用khah重ê工 hō͘ in做，hō͘ in tio̍h磨；無去聽無影話。
出埃及記 5 10| 百姓ê督工ê kap in ê頭目出去kā百姓講：法老án-ni講：我m̄用草hō͘ lín。
出埃及記 5 11| Lín看tah-lo̍h有草，就家己去hia拾；總是lín ê工 lóng bōe少得。
出埃及記 5 12| Tùi án-ni，百姓四散遍埃及地，拾草á幼來做草。
出埃及記 5 13| 督工ê逼in講：Lín日日tio̍h做完lín ê工 kap以前有草無各樣。
出埃及記 5 14| 法老督工ê phah伊所派管理以色列人ê頭目，講：Lín昨日今á日怎樣無做完lín ê工，照從前ê數額做磚ah？
出埃及記 5 15| 以色列人ê頭目來對法老求叫，講：啥事án-ni款待你ê奴僕？
出埃及記 5 16| 無用草hō͘你ê奴僕，koh kā阮講：tio̍h做磚；看ah，你ê奴僕受phah；實在是你ê百姓ê過失。
出埃及記 5 17| 伊講：Lín pîn-tōaⁿ，lín pîn-tōaⁿ；所以lín講：准阮去祭祀耶和華。
出埃及記 5 18| Taⁿ lín去做工，草m̄ hō͘ lín，總是磚 tio̍h照額來交。
出埃及記 5 19| 以色列人ê頭目聽見講：日日做磚 ê額bōe-thang減少，就知害 lah。
出埃及記 5 20| In離開法老出來，tú-tio̍h摩西、亞倫khiā tī in ê頭前，就對in講：
出埃及記 5 21| 願耶和華鑑察lín，審判lín；因為lín hō͘阮tī法老ê面前kap伊ê人臣ê面前有臭名，用刀hē tī in ê手來thâi阮。
出埃及記 5 22| 摩西倒tńg去耶和華hia，講：主ah，你啥事pháiⁿ款待chit-ê百姓？啥事差我？
出埃及記 5 23| 因為tùi我見法老，託你ê名來講ê時，伊就pháiⁿ款待chit-ê百姓；你也lóng無救你ê百姓。
出埃及記 6 1| 耶和華對摩西講：我所beh行tī法老ê，taⁿ你beh看見；因為用權能ê手，伊beh准in去，koh用權能ê手，伊beh趕in出伊ê地。
出埃及記 6 2| 上帝koh對摩西講：我就是耶和華；
出埃及記 6 3| 我名做全能ê上帝出現tī亞伯拉罕、以撒、雅各，總是我ê名做耶和華，我未有hō͘ in bat我。
出埃及記 6 4| 我koh kap in立我堅固ê約，beh將in所出外ê迦南地賞賜in，就是in寄腳ê地。
出埃及記 6 5| 我也聽見以色列人hiⁿ-hiⁿ-chhan，就是埃及人督in做苦工；我也記念我ê約。
出埃及記 6 6| 所以你tio̍h kā以色列人講：我是耶和華；我beh tùi埃及人所hō͘ lín taⁿ ê重擔chhōa lín出來，koh beh救lín脫離in所hō͘ lín做ê苦工。我也beh用伸出ê手kap大ê審判救贖lín。
出埃及記 6 7| 我也beh掠lín做我ê百姓，我也beh做lín ê上帝；lín beh知我是耶和華，lín ê上帝，是tùi埃及人所hō͘ lín擔ê重擔chhōa lín出來。
出埃及記 6 8| 我chiù-chōa應允beh hō͘亞伯拉罕、以撒、雅各hit-ê地，我beh chhōa lín入去hia，將hit-ê地賞賜lín做業；我是耶和華。
出埃及記 6 9| 摩西將chit-ê kā以色列人講；總是in為tio̍h心內憂悶，也做苦工，m̄肯聽摩西。
出埃及記 6 10| 耶和華吩咐摩西講：
出埃及記 6 11| 你入去kā埃及王法老講：tio̍h 准以色列人出伊ê地。
出埃及記 6 12| 摩西tī耶和華ê面前講：看ah，以色列人尚且m̄聽我，法老thái-thó beh聽我chit-ê嘴舌鈍ê人ah？
出埃及記 6 13| 耶和華吩咐摩西、亞倫tio̍h傳命hō͘以色列人kap埃及王法老，thang chhōa以色列人出埃及地。
出埃及記 6 14| 以色列chiah-ê房長ê名記tī下底；以色列大kiáⁿ Liû-piān ê kiáⁿ；Hap-lo̍k、Hoat-lō͘、Hi-su-lûn、Ka-bí；chiah-ê是Liû-piān hiah-ê家。
出埃及記 6 15| 西門ê kiáⁿ；Iâ-bó͘-lī、Ngá-bín、O-hat、Ngá-kun、Só-hat，以及迦南地ê cha-bó͘-kiáⁿ所生ê掃羅；chiah-ê是西門hiah-ê家。
出埃及記 6 16| 利未chiah-ê kiáⁿ ê名照in ê世系記tī下底；Kek-sūn、Ko-hat、Bí-la̍h-lī；利未享壽一百三十七歲。
出埃及記 6 17| Kek-sūn ê kiáⁿ，照in ê家族；Li̍p-nî，Sī-múi。
出埃及記 6 18| Ko-hat ê kiáⁿ；Àm-lân、Í-su-hap、Hi-pek-lûn、O͘-siat；Ko-hat享壽一百三十三歲。
出埃及記 6 19| Bí-la̍h-lī ê kiáⁿ；Boa̍t-lī、Bó͘-sī。Chiah-ê是利未hiah-ê家，照in ê世系。
出埃及記 6 20| Àm-lân娶伊ê 姑，Iok-ki-piat，做bó͘；伊kā伊生亞倫kap摩西；Àm-lân享壽一百三十七歲。
出埃及記 6 21| Í-su-hap ê kiáⁿ；Khó-la̍h、Nî-húi、Sè-ki-lī。
出埃及記 6 22| O͘-siat ê kiáⁿ；Bí-sa-lī、Í-lī-sat-hoán、Se-thê-lī。
出埃及記 6 23| 亞倫娶A-bí-ná-ta̍t ê cha-bó͘-kiáⁿ，Ná-sūn ê小妹，以利沙巴做bó͘；伊kā伊生Ná-tap、A-pí-hō͘、Í-lī-a-sat、Í-tha-má。
出埃及記 6 24| Khó-la̍h ê kiáⁿ；A-sek、Í-lī-ka-ná、A-pí-a-sat；chiah-ê是Khó-la̍h hiah-ê家。
出埃及記 6 25| 亞倫ê kiáⁿ Í-lī-a-sat娶Phó͘-thiat一個cha-bó͘-kiáⁿ做bó͘；伊kā伊生Hui-nî-hap。 Chiah-ê是利未人ê房長，照in ê 家族。
出埃及記 6 26| Chit-ê亞倫、摩西就是耶和華對in講：Tio̍h chhōa以色列人照in ê軍隊出埃及地ê。
出埃及記 6 27| 對埃及王，法老，講beh chhōa以色列人出埃及ê，就是chit-ê摩西、亞倫。
出埃及記 6 28| 當耶和華tī埃及地對摩西講話ê日，
出埃及記 6 29| 耶和華對摩西講：我就是耶和華；我對你所講一切ê話，你lóng tio̍h kā埃及王法老講。
出埃及記 6 30| 摩西tī耶和華ê面前講：看ah，我是嘴舌鈍ê人，法老thái-thó beh聽我ah？
出埃及記 7 1| 耶和華對摩西講：看ah，我hō͘你tùi-tī法老做上帝；你ê兄亞倫beh做你ê先知。
出埃及記 7 2| 見若我所吩咐你ê，你lóng tio̍h講伊；你ê兄亞倫tio̍h對法老講：hō͘伊准以色列人出伊ê地。
出埃及記 7 3| 我beh hō͘法老ê心硬，也beh tī埃及地行我chōe-chōe ê神蹟奇事。
出埃及記 7 4| 總是法老無beh聽lín；我beh伸我ê手tī埃及，用大ê審判chhōa我ê軍隊，我ê百姓以色列人，出埃及地。
出埃及記 7 5| 我伸我ê手tī埃及，chhōa以色列人tùi in中間出來ê時，埃及人就知我是耶和華。
出埃及記 7 6| 摩西、亞倫就án-ni行；耶和華怎樣吩咐in，in就照án-ni行。
出埃及記 7 7| In kap法老講話ê時，摩西八十歲，亞倫八十三歲。
出埃及記 7 8| 耶和華對摩西對亞倫講：
出埃及記 7 9| 法老若對lín講：Lín tio̍h行一件奇事來看māi leh；你tio̍h對亞倫講：Kia̍h你ê柺á來hiat tī法老ê面前，hō͘伊變做蛇。
出埃及記 7 10| 摩西、亞倫入去見法老，就án-ni行，照耶和華所吩咐ê；亞倫將伊ê柺á hiat tī法老kap伊ê人臣ê面前，柺á就變做蛇。
出埃及記 7 11| 法老也召智慧ê人kap司公來，in是埃及ê博士，也用in ê邪術照án-ni行。
出埃及記 7 12| In ta̍k人hiat in ê柺á，lóng變做蛇；總是亞倫ê柺á吞in ê柺á。
出埃及記 7 13| 法老ê心硬，無beh聽in，tú-tú照耶和華所講ê。
出埃及記 7 14| 耶和華對摩西講：法老ê心固執，伊m̄准百姓去。
出埃及記 7 15| 天光早你去見法老；看ah，伊出去水邊；你tio̍h khiā tī河邊等接伊；你ê手tio̍h kia̍h hit支變蛇ê柺á，
出埃及記 7 16| 對伊講，耶和華，希伯來人ê上帝，差我來見你，講：准我ê百姓去，thang tī曠野服事我；看ah，到taⁿ你猶未有聽。
出埃及記 7 17| 耶和華án-ni講：你beh tùi chit一件知我是耶和華；看ah，我beh用我手裡ê柺á phah河中ê水，水就變做血。
出埃及記 7 18| 河裡ê魚beh死，河也beh臭味；埃及人厭賤m̄-ài lim河ê水。
出埃及記 7 19| 耶和華對摩西講：你tio̍h kā亞倫講：Kia̍h你ê柺á，伸你ê手tī埃及chiah-ê水ê頂面，就是tī in ê江、河、池，kap一切ê水窟ê頂面，hō͘ in lóng變做血；tī埃及遍地，無論柴ê器具，石ê器具，lóng beh有血。
出埃及記 7 20| 摩西、亞倫就án-ni行，照耶和華所吩咐；tī法老kap伊ê人臣ê面前kia̍h起柺á，phah河裡ê水；河裡ê水lóng變做血。
出埃及記 7 21| 河裡ê魚lóng死；河也臭味；埃及人bōe能lim河裡ê水；埃及遍地lóng有血。
出埃及記 7 22| 埃及ê博士也用in ê邪術照án-ni行；法老ê心硬，m̄聽in；tú-tú照耶和華所講ê。
出埃及記 7 23| 法老tò去伊ê宮內；chit-ê事伊也無掛心。
出埃及記 7 24| 埃及人tī河ê雙pêng掘地，ài得tio̍h水thang lim；因為河ê水in bōe lim得。
出埃及記 7 25| 耶和華phah河了後歷過七日。
出埃及記 8 1| 耶和華kā摩西講：你入去見法老，kā伊講：耶和華án-ni講：准我ê百姓去，thang服事我。
出埃及記 8 2| 你若m̄准in去，看ah，我beh hō͘田蛙á phah-pháiⁿ你ê境內。
出埃及記 8 3| 河beh生湠田蛙á，in beh上來入你ê宮殿，你ê睏房，上你ê眠床，入你ê人臣ê厝，上你ê百姓ê身軀，入你ê灶孔，kap你chhiau麵ê器具。
出埃及記 8 4| Koh beh上你，kap你ê百姓，以及你眾人臣ê身軀。
出埃及記 8 5| 耶和華對摩西講：你kā亞倫講：你ê手kia̍h柺á，伸tī江、河、池ê頂面，hō͘田蛙á上來埃及地。
出埃及記 8 6| 亞倫就伸伊ê手tī埃及chiah-ê水ê頂面；田蛙á就上來遮蓋thong埃及地。
出埃及記 8 7| 博士用in ê邪術也án-ni行，hō͘田蛙á上來埃及地。
出埃及記 8 8| 法老叫摩西、亞倫講：請lín求耶和華hō͘ chiah-ê田蛙á離開我kap我ê百姓；我就准chit-ê百姓去thang祭祀耶和華。
出埃及記 8 9| 摩西對法老講：我遵chhûn你ê意思；我tio̍h為你，kap你ê人臣，以及你ê百姓，祈求tī甚麼時thang 除滅田蛙á離開你，kap你hiah-ê厝，只有留tī河裡ah？
出埃及記 8 10| 伊講：明á日。講：Thang照你ê話；hō͘你知阮ê上帝耶和華無一個能比並得。
出埃及記 8 11| 田蛙á beh離開你kap你hiah-ê厝，kap你ê人臣，以及你ê百姓，只有留tī河裡。
出埃及記 8 12| 摩西、亞倫離開法老出去；摩西為tio̍h伊所差來害法老ê田蛙á求叫耶和華。
出埃及記 8 13| 耶和華就照摩西ê話來行；見若tī厝內、院中、田裡ê田蛙á lóng死。
出埃及記 8 14| 人拾in kui堆，遍地lóng臭味。
出埃及記 8 15| 法老看見tāi-chì有khah寬，就硬伊ê心，m̄聽in；tú-tú照耶和華所講ê。
出埃及記 8 16| 耶和華對摩西講：你kā亞倫講：伸出你ê柺á，phah地裡ê土粉，hō͘伊tī埃及遍地變做蝨母。
出埃及記 8 17| In就án-ni行；亞倫kia̍h柺á，伸手phah地裡ê土粉，就tī人kap cheng-siⁿ ê身軀lóng有蝨母；地裡ê土粉tī埃及遍地lóng變做蝨母。
出埃及記 8 18| 博士也用in ê邪術照án-ni做，ài生出蝨母，總是bōe能；án-ni tī人kap cheng-siⁿ ê身軀lóng有蝨母。
出埃及記 8 19| 博士對法老講：這是上帝ê手段；法老ê心硬，m̄聽in；tú-tú照耶和華所講ê。
出埃及記 8 20| 耶和華kā摩西講：你清早起來；看ah，法老beh到水邊；你khiā tī伊ê面頭前，kā伊講：耶和華án-ni講：准我ê百姓去，thang服事我。
出埃及記 8 21| 你若m̄准我ê百姓去，我beh差kui陣ê胡蠅到tī你，kap你ê人臣，以及你ê百姓，也beh入你hiah-ê厝；koh埃及人ê厝，kap in所khiā起ê所在，lóng beh有kui陣ê胡蠅滿滿。
出埃及記 8 22| 當hit日，我beh分別我ê百姓所khiā起ê Ko-san地，tī-hia無beh有kui陣ê胡蠅；thang hō͘你知，我tī天下中做耶和華。
出埃及記 8 23| 我beh分別我ê百姓kap你ê百姓；明á載beh有chit-ê神蹟。
出埃及記 8 24| 耶和華án-ni行；就有胡蠅kui大陣來入法老ê宮殿kap伊ê人臣ê厝，kap埃及全地；地因為chit-ê kui陣ê胡蠅受敗壞。
出埃及記 8 25| 法老叫摩西、亞倫來，講：lín去，tī chit-ê地祭祀lín ê上帝。
出埃及記 8 26| 摩西講：Án-ni行無合宜；因為阮beh用埃及人所厭惡ê物祭祀耶和華，阮ê上帝；阮若tī埃及人ê目睭前，用in所厭惡ê物來獻祭，in kiám無beh用石頭tìm阮mah？
出埃及記 8 27| 阮beh去曠野，行三日ê路站，祭祀阮ê上帝耶和華，照伊所beh吩咐阮。
出埃及記 8 28| 法老講：我beh准lín去，tī曠野祭祀耶和華lín ê上帝；獨獨m̄-thang去遠；lín tio̍h替我祈禱。
出埃及記 8 29| 摩西講：我beh對你chia出去，也beh求耶和華hō͘ kui陣ê胡蠅明á日離開法老，kap伊ê人臣，以及伊ê百姓；總是法老m̄-thang koh詭詐，m̄准百姓去祭祀耶和華。
出埃及記 8 30| 摩西就tùi法老hia出去，祈禱耶和華。
出埃及記 8 31| 耶和華就照摩西ê話行，hō͘ kui陣ê胡蠅離開法老，kap伊ê人臣，以及伊ê百姓；無留一隻。
出埃及記 8 32| Chit-pái法老koh硬伊ê心，m̄准百姓去。
出埃及記 9 1| 耶和華對摩西講：你入去見法老，kā伊講：耶和華，希伯來人ê上帝，án-ni講：Tio̍h准我ê百姓去，thang服事我。
出埃及記 9 2| 你若m̄肯hō͘ in去，猶原勉強留in，
出埃及記 9 3| 看ah，耶和華ê手beh伸tī你田裡ê cheng-siⁿ、馬、驢、駱駝、牛群、羊群；beh有重ê瘟疫。
出埃及記 9 4| 耶和華beh分別以色列ê cheng-siⁿ kap埃及ê cheng-siⁿ；凡若屬以色列人ê，無死一隻。
出埃及記 9 5| 耶和華就定tio̍h時期，講：明á日耶和華beh tī chit-ê地行chit-ê事。
出埃及記 9 6| 隔日耶和華就行chit-ê事；埃及ê cheng-siⁿ lóng總死；總是以色列人ê cheng-siⁿ lóng無死一隻。
出埃及記 9 7| 法老差人去，看ah，以色列人ê cheng-siⁿ，連一隻也無死。總是法老ê心固執，m̄准百姓去。
出埃及記 9 8| 耶和華對摩西、亞倫講：Lín tio̍h put 幾nā phóng爐裡ê火灰，摩西tio̍h tī法老ê面前ǹg天掖(iā)去；
出埃及記 9 9| beh tī埃及全地變做塵埃；tī埃及全地，tī人kap cheng-siⁿ ê身軀，lóng生粒á，成做瘡。
出埃及記 9 10| In就put爐裡ê火灰，khiā tī法老ê面前；摩西ǹg天掖去，就tī人kap cheng-siⁿ ê身軀生粒á，成做瘡。
出埃及記 9 11| 博士因為粒á tī摩西ê面前khiā-bōe-tiâu；因為博士kap一切埃及人ê身軀lóng有hit號粒á。
出埃及記 9 12| 耶和華hō͘法老ê心硬，致到m̄聽in；tú-tú照耶和華對摩西所講ê。
出埃及記 9 13| 耶和華對摩西講：你清早起來，khiā tī法老ê面前kā伊講：耶和華，希伯來人ê上帝，án-ni講：Tio̍h准我ê百姓去，hō͘ in thang服事我。
出埃及記 9 14| 因為chit一pái我beh hō͘我一切ê災禍到tī你ê心，kap你ê人臣，以及你ê百姓，hō͘你知tī普天下無一個ōe比並我。
出埃及記 9 15| 我若伸手，用瘟疫攻擊你kap你ê百姓，你就已經滅tī地上；
出埃及記 9 16| 總是我hō͘你khiā在，是tiâu故意beh用你顯明我ê大權能，hō͘我ê名報揚tī遍地上。
出埃及記 9 17| 你iáu-kú對我ê百姓自高，m̄准in去mah？
出埃及記 9 18| 看ah，明á日將近chit時，我beh落大雹，tùi埃及開國以來bē-bat有án-ni。
出埃及記 9 19| Taⁿ你tio̍h差人，將你ê cheng-siⁿ kap你田裡一切所有ê，逼in入來；凡若tī田裡，無收tò來家裡ê，無論人kap cheng-siⁿ，雹beh落tī in ê身上，in就beh死。
出埃及記 9 20| 法老人臣ê中間，驚畏耶和華ê話ê，就hō͘伊ê奴僕kap cheng-siⁿ走入厝內；
出埃及記 9 21| 總是hit-ê無掠耶和華ê會做要緊ê，就將伊ê奴僕kap cheng-siⁿ留tī田裡。
出埃及記 9 22| 耶和華對摩西講：你ǹg天伸手，hō͘雹落tī埃及ê遍地，phah人kap cheng-siⁿ，以及田裡ê菜蔬，thong埃及地lóng án-ni。
出埃及記 9 23| 摩西ǹg天伸出伊ê柺á，耶和華就起雷落雹，有火行tī地面上；耶和華落雹tī埃及地。
出埃及記 9 24| Tùi án-ni，有雹，也有火chham tī雹ê內面，真厲害；tùi埃及開國以來遍地未bat有án-ni。
出埃及記 9 25| Tī埃及遍地，見若tī田裡ê，無論人á是cheng-siⁿ，lóng hō͘雹phah；雹也phah田裡一切ê菜蔬，koh phah折田裡一切ê樹木。
出埃及記 9 26| 獨獨tī以色列人所tiàm ê Ko-san地無落雹。
出埃及記 9 27| 法老差人叫摩西、亞倫來，kā in講：Chit一pái我有犯罪；耶和華是公義，我kap我ê百姓是pháiⁿ。
出埃及記 9 28| Taⁿ chiah-ê 脆雷kap雹已經夠額lah；求lín祈禱耶和華；我就准lín去，m̄免koh tiàm chia。
出埃及記 9 29| 摩西kā伊講：我一下出城就beh ǹg耶和華kia̍h起我雙支手；雷beh soah，雹也無koh落；hō͘你知全地lóng屬tī耶和華。
出埃及記 9 30| 總是論到你kap你ê人臣，我知lín iáu是無驚畏耶和華上帝。
出埃及記 9 31| Hit時麻kap大麥受phah-pháiⁿ；因為大麥已經出穗，麻也開花。
出埃及記 9 32| 獨獨小麥kap粗麥無受phah-pháiⁿ；因為猶未大叢。
出埃及記 9 33| 摩西離開法老出城，kia̍h起雙手ǹg耶和華，雷kap雹就soah，雨也無koh piàⁿ落地。
出埃及記 9 34| 法老看見雨、雹，kap雷lóng soah，就益發犯罪；伊kap伊ê人臣lóng硬心。
出埃及記 9 35| 法老心硬，m̄准以色列人去，tú-tú照耶和華託摩西所講ê。
出埃及記 10 1| 耶和華對摩西講：你入去見法老；因為我已經hō͘伊ê心，kap伊ê人臣ê心，剛硬，thang hō͘我顯明我chiah-ê神蹟tī in中間；
出埃及記 10 2| 也beh hō͘你將我所做tī埃及ê事，kap我tī in中間所行chiah-ê神蹟，傳hō͘你ê kiáⁿ kap你ê孫聽，thang hō͘ lín知我是耶和華。
出埃及記 10 3| 摩西、亞倫就去見法老，kā伊講：耶和華，希伯來人ê上帝，án-ni講：你tī我ê面前m̄肯家己謙卑，beh到甚麼時ah？tio̍h准我ê百姓去，hō͘ in服事我。
出埃及記 10 4| 你若m̄肯hō͘我ê百姓去，看ah，明á日我beh hō͘草蜢入你ê境內；
出埃及記 10 5| in beh遮蓋地面，致到bōe看見土；koh beh食hit-ê tùi災禍所chhun ê，就是雹所phah無了ê；也beh食田裡為lín所發一切ê樹木；
出埃及記 10 6| 草蜢beh充滿你ê厝，kap你ê眾人臣ê厝，以及一切埃及人ê厝，對你ê老父kap你ê祖公出世到taⁿ，bē-bat看見án-ni。摩西就oa̍t-tńg身，離開法老出去。
出埃及記 10 7| 法老ê人臣對伊講，Chit人做咱ê羅網，beh到甚麼時ah？Tio̍h 准chiah-ê人去服事耶和華in ê上帝；埃及已經敗壞，你kiám m̄知mah？
出埃及記 10 8| Tùi án-ni，摩西、亞倫受召倒tńg來見法老；法老kā in講：lín去服事耶和華lín ê上帝；獨獨hiah-ê beh去ê，是甚麼號人ah？
出埃及記 10 9| 摩西講：阮beh kap阮ê少年人老人去，也beh tòa阮ê kiáⁿ cha-bó͘-kiáⁿ，kap阮ê羊群牛群做一下去；因為阮tio̍h守耶和華ê節。
出埃及記 10 10| 法老對in講：好lah，我准lín kap lín ê gín-á去lah，願耶和華kap lín tī-teh；lín tio̍h謹慎，災禍tī lín目睭前lah；
出埃及記 10 11| án-ni bōe做得；lín chiah-ê大人thang去服事耶和華，因為這是lín所求ê。就tùi法老ê面前趕in出去。
出埃及記 10 12| 耶和華kā摩西講：你伸手kí埃及地，hō͘草蜢上來埃及地，食地裡一切ê菜蔬，就是雹phah無了ê。
出埃及記 10 13| 摩西就伸伊ê柺á，kí埃及地；耶和華就hō͘東風thong日thong暝吹tī地裡；到明á早起，東風就將草蜢吹來。
出埃及記 10 14| 草蜢上來埃及遍地，歇tī埃及ê四境，厲害到極；從前無有án-ni ê草蜢，以後也無beh án-ni；
出埃及記 10 15| 因為in遮蓋全地，致到地lóng烏暗；koh食地上一切ê菜蔬，kap樹裡ê果子，雹所phah無了ê。埃及遍地，無論樹木，á是田裡ê菜蔬，無留一項青翠ê物。
出埃及記 10 16| Tùi án-ni，法老趕緊叫摩西、亞倫來，講：我得罪lín ê上帝耶和華，也得罪lín。
出埃及記 10 17| Taⁿ求你，kan-ta chiT一pái赦免我ê罪，求lín ê上帝耶和華，hō͘我脫離chiT一pái ê死無。
出埃及記 10 18| 摩西就離開法老，去求耶和華。
出埃及記 10 19| 耶和華就tńg真透ê西風將草蜢吹起來，趕入紅海；tī埃及ê四境無留一隻草蜢。
出埃及記 10 20| 總是耶和華hō͘法老ê心硬，m̄准以色列人去。
出埃及記 10 21| 耶和華kā摩西講：你伸手ǹg天，hō͘埃及地烏暗，chit-ê烏暗到能摸得。
出埃及記 10 22| 摩西就伸手ǹg天，埃及遍地就三日久烏烏暗暗；
出埃及記 10 23| 三日久人bōe看見人，也無起來離開伊ê所在；獨獨以色列人ê厝lóng有光。
出埃及記 10 24| 法老就叫摩西來講：lín去服事耶和華，獨獨是lín ê羊群牛群tio̍h留teh，lín ê gín-á就thang kap lín相kap去。
出埃及記 10 25| 摩西講：你也tio̍h將牲禮kap燒祭ê物交阮ê手，hō͘阮thang祭祀耶和華阮ê上帝。
出埃及記 10 26| 阮ê cheng-siⁿ也tio̍h kap阮去，連一隻也m̄留teh；因為阮tio̍h tùi hit中間取伊，來服事耶和華阮ê上帝；koh阮猶未到hia m̄知tio̍h用甚麼服事耶和華。
出埃及記 10 27| 總是耶和華hō͘法老ê心硬，m̄肯hō͘ in去。
出埃及記 10 28| 法老kā摩西講：你tio̍h離開我去；你tio̍h謹慎家己，m̄-thang koh見我ê面；因為你見我ê面，hit日你會死。
出埃及記 10 29| 摩西講：你án-ni講：好；我無beh koh見你ê面lah。
出埃及記 11 1| 耶和華kā摩西講：我beh koh hō͘一項災禍到tī法老kap埃及，然後伊beh 准lín離開chia；伊准lín去ê時beh趕lín lóng tùi chia出去。
出埃及記 11 2| 你tio̍h傳hō͘百姓聽，hō͘ in男女ta̍k人tùi in ê厝邊討金器、銀器。
出埃及記 11 3| 耶和華hō͘百姓得tio̍h恩典tī埃及人ê面前；koh摩西chit人tī埃及地，tī法老人臣ê目睭中，kap百姓ê目睭中，看做尊大。
出埃及記 11 4| 摩西講：耶和華án-ni講：約略半暝，我beh出去遍行埃及。
出埃及記 11 5| 見若tī埃及地ê大kiáⁿ，tùi坐位ê法老ê大kiáⁿ，到tī挨磨(oe-bō)ê女婢ê大kiáⁿ，kap一切ê cheng-siⁿ頭水生ê，lóng beh死。
出埃及記 11 6| 埃及遍地beh有大啼哭ê聲，從[將]前未bat有án-ni，後來也無koh án-ni。
出埃及記 11 7| 論到以色列中，無論是人是cheng-siⁿ，連狗也m̄敢吠in；hō͘ lín知耶和華tī埃及人kap以色列人ê中間有分別in。
出埃及記 11 8| 你hiah-ê人臣，lóng beh落來見我，仆(phak)tī我面前，講：求你kap跟tè你ê百姓lóng出去；然後我beh出去。Tùi án-ni，摩西大受氣，離開法老出去。
出埃及記 11 9| 耶和華kā摩西講：法老無beh聽lín，hō͘我ê奇事tī埃及地加添ná chōe。
出埃及記 11 10| 摩西、亞倫tī法老ê面前行這一切ê奇事；總是耶和華hō͘法老ê心硬，m̄准以色列人離開伊ê地。
出埃及記 12 1| 耶和華tī埃及地對摩西、亞倫講：
出埃及記 12 2| Chit月tio̍h做lín ê正月，做年年ê頭一月。
出埃及記 12 3| Lín tio̍h對以色列ê全會講：本月初十日，ta̍k人tio̍h照老父ê家，取羊á，一家一隻。
出埃及記 12 4| 若是一家 ê人siuⁿ少，一隻羊á食bōe了，伊tio̍h kap隔壁ê厝邊，照人額，相kap取一隻；lín備辦羊á，tio̍h按算ta̍k人所能食ê量。
出埃及記 12 5| Lín ê羊á tio̍h無瑕疵ê，未滿年ê羊káng-á；lín tio̍h tùi綿羊中，á是山羊中，取伊，lóng thang；
出埃及記 12 6| lín tio̍h留到本月十四日，黃昏ê時，以色列全會ê眾人tio̍h thâi羊á。
出埃及記 12 7| In tio̍h 取淡薄血，抹tī食羊á hit間厝，雙pêng ê門khiā kap門楣。
出埃及記 12 8| Hit暝tio̍h食羊á ê肉，用火pek伊，kap無酵餅、苦菜chham-teh食。
出埃及記 12 9| M̄-thang生(chhiⁿ) 生食，決斷m̄-thang用水煮，tio̍h用火 pek；頭、腳，kap五臟lóng tio̍h食。
出埃及記 12 10| Lóng m̄-thang 留隔早起，若留到隔早起tio̍h用火燒。
出埃及記 12 11| Lín tio̍h án-ni食i；腰hâ帶，腳穿鞋，手kia̍h柺á，也tio̍h趕緊食；這是耶和華ê pôaⁿ過節。
出埃及記 12 12| 因為hit暝我beh遍行埃及地，phah死埃及地一切頭上生ê，無論人kap cheng-siⁿ；koh beh審判埃及一切ê上帝；我就是耶和華。
出埃及記 12 13| Chit-ê血tī lín所khiā起ê厝，beh做lín ê記號；我一下看見chit-ê血，就tùi lín pôaⁿ過去；我phah埃及地ê時，災禍無到tī lín，來滅lín。
出埃及記 12 14| Lín tio̍h用chit日做記念，守伊做耶和華ê節；lín tio̍h代代守chit-ê節，做永遠ê例。
出埃及記 12 15| Lín tio̍h食無酵餅七日久；頭一日tio̍h tùi lín ta̍k間厝除去酵；因為tùi頭一日到第七日，凡若食有酵ê，beh tùi以色列中除去。
出埃及記 12 16| 頭一日lín tio̍h有聖會，七日也tio̍h有聖會；chit兩日，除去備辦ta̍k人所tio̍h食ê以外，無論甚麼工 lóng m̄-thang做。
出埃及記 12 17| Lín tio̍h守無酵節；因為我tú-tú tī hit日chhōa lín ê軍隊tùi埃及地出來；所以lín tio̍h守chit日，ta̍k世代做永遠ê例。
出埃及記 12 18| Tùi正月十四ê-hng 到二一ê-hng，lín tio̍h食無酵餅。
出埃及記 12 19| Tī lín ta̍k間厝，七日內m̄-thang有酵；因為見若食有酵ê物，無論是寄腳ê，á是本地ê，hit人tio̍h tùi以色列會中除去。
出埃及記 12 20| 有酵ê物，lín lóng m̄-thang食；tī lín一切khiā起ê所在，tio̍h食無酵餅。
出埃及記 12 21| 摩西就叫以色列眾長老來，kā in講：Lín ta̍k人tio̍h照家口取羊á，thâi伊做pôaⁿ過節。
出埃及記 12 22| Lín tio̍h the̍h一把ê牛膝草，ùn盆內ê血，用盆內ê血抹門楣，kap雙pêng ê門khiā；lín無論甚麼人m̄-thang tùi伊ê厝出門，直到明á早起。
出埃及記 12 23| 因為耶和華beh遍行，phah死埃及人；伊看見血tī門楣，kap雙pêng ê門khiā，耶和華就beh pôaⁿ過hit-ê門，m̄准滅性命ê入lín ê厝，來phah死lín。
出埃及記 12 24| Chit-ê事，lín tio̍h守伊，做lín kap lín ê kiaⁿ孫永遠ê例。
出埃及記 12 25| 後來lín到耶和華照伊所應允賞賜lín hit-ê地，就tio̍h守chit-ê禮。
出埃及記 12 26| Lín ê kiáⁿ兒若問lín，為啥事行chit-ê禮？
出埃及記 12 27| lín就tio̍h講：這是耶和華pôaⁿ過節ê祭；當以色列人tī埃及ê時，伊phah死埃及人，pôaⁿ過以色列人ê厝，救咱ta̍k家。 Tùi án-ni，百姓àⁿ頭敬拜。
出埃及記 12 28| 以色列人就去án-ni行；耶和華所吩咐摩西、亞倫ê，in照án-ni行。
出埃及記 12 29| 到半暝耶和華將埃及地所有ê大kiáⁿ，就是tùi坐位ê法老ê大kiáⁿ 到監犯ê大kiáⁿ，以及頭水生ê cheng-siⁿ，一盡thâi死。
出埃及記 12 30| 法老kap一切ê人臣，kap埃及ê眾人，暝時lóng起來；tī埃及有大啼哭ê聲，因為無一家無死人。
出埃及記 12 31| 法老透暝召摩西、亞倫講：起來，kap以色列人tio̍h tùi我ê百姓中間出去，照lín所講ê，去服事耶和華；
出埃及記 12 32| 也照lín所講ê，連羊群牛群帶帶去；也tio̍h kā我祝福。
出埃及記 12 33| 埃及人逼百姓；kah in緊緊出in ê地，講：阮lóng死lah。
出埃及記 12 34| 百姓就the̍h無酵ê生麵，將chhiau麵ê器具包tī衫內，背tī肩頭頂。
出埃及記 12 35| 以色列人照摩西ê話行，tùi埃及討銀器、金器kap衣裳。
出埃及記 12 36| 耶和華hō͘百姓得tio̍h恩典tī埃及人ê面前，照in所討ê hō͘ in；Tùi án-ni， in搶埃及人。
出埃及記 12 37| 以色列人tùi Lân-sek去So͘-kat，除gín-á以外，步行ê大人約有六十萬。
出埃及記 12 38| Koh有chōe-chōe雜族ê人，也有羊群、牛群chōe-chōe cheng-siⁿ kap in上去。
出埃及記 12 39| In用埃及帶出來ê生麵pek做無酵餅；無發酵，是因為受逼出埃及，bōe會延chhiân得，也無為家己備辦甚麼食物。
出埃及記 12 40| 以色列人出外tī埃及四百三十年。
出埃及記 12 41| 到四百三十年滿，tú-tú hit日，耶和華ê軍隊lóng tùi埃及地出來。
出埃及記 12 42| Chit暝tio̍h為耶和華守伊，因為伊chhōa in出埃及地；這是耶和華ê暝，是以色列眾人代代所tio̍h守ê。
出埃及記 12 43| 耶和華對摩西、亞倫講：pôaⁿ過節ê例是án-ni；
出埃及記 12 44| 外邦人lóng m̄-thang食伊；獨獨ta̍k人用銀買ê奴僕，已經kā伊行割禮，就thang食。
出埃及記 12 45| 寄腳ê kap倩工人lóng m̄-thang食。
出埃及記 12 46| Tio̍h tī一間厝食伊，一塊肉也m̄-thang帶出厝外；伊ê骨一支也m̄-thang phah折。
出埃及記 12 47| 以色列全會lóng tio̍h守伊。
出埃及記 12 48| 若有外族人出外tī lín中間，ài守pôaⁿ過節來服事耶和華，伊所有ê ta-po͘人tio̍h受割禮，然後伊thang來守，就kap本族ê人無各樣；總是無受割禮ê人，lóng m̄-thang食伊。
出埃及記 12 49| 本族ê人kap外族ê人出外tī lín中間，lóng同一樣ê例。
出埃及記 12 50| 以色列眾人就án-ni行，照耶和華所吩咐摩西、亞倫ê去做。
出埃及記 12 51| 當hit日耶和華chhōa以色列人，照in ê軍隊，出埃及地。
出埃及記 13 1| 耶和華吩咐摩西講：
出埃及記 13 2| 以色列中，無論人kap cheng-siⁿ，見若頭上 ê大kiáⁿ，lóng tio̍h分別做聖，歸tī我；因為本是我ê。
出埃及記 13 3| 摩西kā百姓講：Lín tio̍h記念chit日，就是lín tùi埃及地，tùi做奴才ê家，出來；因為耶和華用大權能ê手chhōa lín tùi chia出；有酵ê餅lóng m̄-thang食。
出埃及記 13 4| Tī A-pit月間，chit日是lín出來ê日。
出埃及記 13 5| 將來耶和華chhōa lín入迦南、Hek、A-mô͘-lī、Hi-bī、Iâ-pò͘-su，hiah-ê族ê地，就是對你ê祖公chiù-chōa應允hō͘你，hit-ê流奶kap蜜ê地，hit時你tio̍h tī chit月間守chit-ê禮。
出埃及記 13 6| 你tio̍h食無酵餅七日；到第七日就是耶和華ê節。
出埃及記 13 7| Chit七日久tio̍h食無酵餅；tī你ê四境內，m̄-thang看見你有下(hē)酵ê餅，也m̄-thang看見你有酵母。
出埃及記 13 8| 當hit日，你tio̍h kā你ê kiáⁿ講：這是因為耶和華，tī我出埃及ê時，所kā我行ê事。
出埃及記 13 9| 這beh kā你做記號tī你ê手，做記念tī你ê頭額；hō͘耶和華ê律法常常tī你ê嘴；因為耶和華bat用大權能ê手chhōa你出埃及；
出埃及記 13 10| 所以ta̍k年到期你tio̍h守chit-ê例。
出埃及記 13 11| 將來耶和華beh照伊對你kap你ê祖公所chiù-chōa ê，chhōa你入迦南人ê地，將chit-ê地賞賜你；
出埃及記 13 12| hit時你tio̍h將一切頭胎ê ta-po͘-kiáⁿ kap所有頭水公ê cheng-siⁿ，歸hō͘耶和華；chiah-ê lóng屬耶和華。
出埃及記 13 13| 見若頭水生ê驢，tio̍h用羊á替贖；若無beh替贖，就tio̍h kŏng折伊ê頷頸；見若你頭上 ê ta-po͘-kiáⁿ lóng tio̍h替贖。
出埃及記 13 14| 日後你ê kiáⁿ問你講，這是甚麼緣故？你tio̍h對伊講，耶和華用大權能ê手，chhōa阮tùi埃及，tùi做奴才ê家，出來。
出埃及記 13 15| Hit時法老固執m̄准阮去，耶和華就將埃及地所有頭胎ê，無論是人ê大kiáⁿ，á是cheng-siⁿ ê頭水ê，lóng害死；因為án-ni，我將頭水ê公ê獻hō͘耶和華做祭；獨獨我ê大kiáⁿ lóng用替贖。
出埃及記 13 16| 這beh做記號tī你ê手，做記念hâ tī你ê頭額；因為耶和華用大權能ê手，chhōa阮tùi埃及出來。
出埃及記 13 17| 法老准百姓去ê時，腓利士地ê路雖然khah近，總是上帝無chhōa in tùi hia去；因為上帝講：驚了百姓tú-tio̍h交戰，就退悔，倒tńg去埃及。
出埃及記 13 18| 所以上帝chhōa百姓彎tùi紅海曠野hit條路去；以色列人lóng排隊伍，tùi埃及地出去。
出埃及記 13 19| 摩西帶約瑟ê骨頭kap伊去；因為約瑟bat切切kah以色列人chiù-chōa，對in講：上帝的確眷顧lín，lín tio̍h帶我ê骨頭tùi chia相kap去。
出埃及記 13 20| In tùi So͘-kat起身，紮營tī近曠野ê Í-thóng。
出埃及記 13 21| 耶和華行tī in ê頭前，日時tī雲柱中chhōa in ê路，暝時tī火柱中光照in；hō͘ in日暝lóng thang行。
出埃及記 13 22| 日時ê雲柱，暝時ê火柱，lóng無離開百姓ê頭前。
出埃及記 14 1| 耶和華kā摩西講：
出埃及記 14 2| 你吩咐以色列人oa̍t倒tńg，紮營tī Pí-hap-hi-lio̍k ê頭前，tī Bi̍t-toa̍t kap海ê中間，tī Pa-le̍k-sé-hun ê頭前，tī hit對面紮營tī海邊。
出埃及記 14 3| 法老beh議論以色列人講：In tī地中se̍h無路，曠野kā in圍困teh。
出埃及記 14 4| 我beh hō͘法老ê心硬，伊beh追jip in；我就tī法老kap伊ê全軍來得tio̍h榮光；埃及人就知我是耶和華。In就án-ni行。
出埃及記 14 5| 有人報埃及王講：Hit-ê百姓走去；法老kap伊ê人臣對待hit-ê百姓ê心就變換，講：咱准以色列人去，無koh服事咱，這是甚麼緣故ah？
出埃及記 14 6| 法老就備辦伊ê車，帶伊ê百姓相kap去。
出埃及記 14 7| 也帶六百張特別車，kap埃及所有ê車，ta̍k張車lóng有兵頭teh管。
出埃及記 14 8| 耶和華hō͘埃及王法老ê心硬；伊就追jip以色列人；但是以色列人靠大權能ê手出去。
出埃及記 14 9| 埃及人追jip in，法老一切ê馬、車，kap伊ê馬兵，kap伊ê軍隊，就tī海邊óa近Pí-hap-hi-lio̍k，tī Pa-le̍k-sé-hun ê對面，tī in安營ê所在，jip-tio̍h in。
出埃及記 14 10| 法老近óa ê時，以色列人kia̍h目看見埃及人jip-óa來，就真驚，喉叫耶和華。
出埃及記 14 11| In對摩西講：kiám是埃及無塚地，你chiah chhōa阮出來死tī曠野mah？你啥事án-ni款待阮，chhōa阮出埃及ah？
出埃及記 14 12| 阮tī埃及kiám無對你án-ni講：莫得chhap阮，chhut-chāi阮服事埃及人mah？因為服事埃及人，khah得死tī曠野。
出埃及記 14 13| 摩西對百姓講：m̄免驚，做lín khiā-teh，看耶和華今á日為tio̍h lín所beh行ê拯救；因為lín今á日所看見ê埃及人，的確永遠無koh看見。
出埃及記 14 14| 耶和華beh為lín交戰，做lín恬恬，莫做聲。
出埃及記 14 15| 耶和華對摩西講：你啥事喉叫我ah？你tio̍h kah以色列人進前去。
出埃及記 14 16| 你kia̍h柺á伸手kí海，來分開伊；以色列人beh tī海中行乾地；
出埃及記 14 17| 獨獨我，我beh hō͘埃及人ê心硬，in beh tè落去；我beh tī法老kap伊ê全軍，伊ê車，伊ê馬兵，來得tio̍h榮光。
出埃及記 14 18| 我tī法老kap伊ê車，伊ê馬兵，得tio̍h榮光ê時，埃及人就知我是耶和華。
出埃及記 14 19| 上帝ê使者，本行tī以色列ê營前ê，徙來行tī in ê後面；雲柱也tùi in ê頭前，徙來khiā tī in ê後面，
出埃及記 14 20| tī埃及營kap以色列營ê中間；hit-pêng有雲有烏暗，chit-pêng暝時發出光；thong暝兩pêng bōe相近。
出埃及記 14 21| 摩西就伸手kí海，耶和華thong暝hō͘東風大起，hō͘海退去，水就分開，海就成做乾地。
出埃及記 14 22| 以色列人落海中行乾地，水tī in ê雙pêng成做牆壁。
出埃及記 14 23| 埃及人追jip in；法老一切ê馬、車，kap馬兵，lóng tè in到海中。
出埃及記 14 24| 到天beh光ê時，耶和華tùi雲kap火ê柱中àⁿ落，看埃及ê軍隊，phah亂in ê隊伍；
出埃及記 14 25| koh hō͘ in ê車輪lak落，oh得行；致到埃及人講：咱tio̍h tùi以色列人ê面前逃走，因為耶和華為tio̍h in kap埃及人交戰。
出埃及記 14 26| 耶和華kā摩西講：你伸手kí海，hō͘水倒tńg來淹埃及人，kap in ê車，in ê馬兵。
出埃及記 14 27| 摩西就伸手kí海；到天一下光，海水koh照舊；埃及人逃走，水遮(cha̍h)tī in ê頭前；耶和華就將埃及人車倒tī海中。
出埃及記 14 28| 水就反流，淹密hiah-ê車kap馬兵；法老ê全軍tè以色列人落海ê，連一個也無留teh。
出埃及記 14 29| 總是以色列人tī海中行乾地，水tī in ê雙pêng成做in ê牆壁。
出埃及記 14 30| Hit日耶和華án-ni救以色列人脫離埃及人ê手；以色列人看見埃及人ê身屍tī海邊。
出埃及記 14 31| 以色列人看見耶和華對埃及人所行ê大事，就敬畏耶和華；koh信服耶和華kap伊ê奴僕摩西。
出埃及記 15 1| hit時摩西kap以色列人唱chit-ê歌o-ló耶和華，講；	我beh唱歌o-ló耶和華，因為伊至koân至大；	將馬kap騎馬ê hiat tī海中。
出埃及記 15 2| 耶和華是我ê氣力，是我ê詩歌，	也是做我拯救ê主；	伊是我ê上帝，我beh o-ló伊，	是我ê父ê上帝，我beh尊伊最大。
出埃及記 15 3| 耶和華是戰士；	伊ê名是耶和華。
出埃及記 15 4| 法老ê車，kap伊ê軍兵，耶和華hiat伊tī海中；	伊特別揀ê軍長，lóng沉tī紅海。
出埃及記 15 5| 深淵蓋in；In親像石頭，墜到深ê所在。
出埃及記 15 6| 耶和華ah，你ê chiàⁿ手展出能力，得tio̍h榮光；	耶和華ah，你ê chiàⁿ手phah碎對敵。
出埃及記 15 7| 你發出大威嚴，車倒hiah-ê起來攻擊你ê；	你發出大受氣，燒毀in親像燒草。
出埃及記 15 8| 你發出鼻中ê氣，水就ná-chhèng ná高，	大水khiā起來親像kui堆；	海中ê深水堅定。
出埃及記 15 9| 對敵講：	我beh追in，我beh jip-tio̍h in，我beh分所搶ê物；	我beh tī in來足我ê心願；	我beh拔刀，我ê手beh滅in。
出埃及記 15 10| 你一下pûn風，海就蓋密in；	In親像鉛(iân)，沉tī大水中。
出埃及記 15 11| 耶和華ah，chiah-ê上帝 ê中間，是誰 能親像你？	Chī-chūi親像你，至聖thang榮光，	威嚴thang o-ló，行出奇事？
出埃及記 15 12| 你伸出chiàⁿ手，	地就吞滅in。
出埃及記 15 13| 你用你ê慈愛，chhōa你所救贖ê百姓；	你用你ê權能，chhōa in入你聖ê所在。
出埃及記 15 14| 列邦聽見就ngia̍uh-ngia̍uh-chhoah；	Khiā起tī腓利士地ê，tú-tio̍h痛苦。
出埃及記 15 15| Hit時Í-tong ê族長gông-ngia̍h；	Mô͘-ap英雄ê人致到ngia̍uh-ngia̍uh-chhoah，	迦南地khiā起ê百姓，心lóng消溶。
出埃及記 15 16| Gông-ngia̍h驚惶到tī in；	耶和華ah，因為你ê手ê大權能，in定定親像石頭，	Thèng候你ê百姓經過，	Thèng候你所得tio̍h ê百姓過去。
出埃及記 15 17| 你beh chhōa in入去，栽培in tī你ê產業ê山，	耶和華ah，就是你為家己所備辦khiā起ê所在，	主ah，就是你ê手所建立ê聖所。
出埃及記 15 18| 耶和華beh做王，直到永遠。
出埃及記 15 19| 因為法老ê馬，kap伊ê車，伊ê馬兵，到tī海中，耶和華hō͘海水反流淹密in；獨獨以色列人tī海中行乾地。
出埃及記 15 20| 亞倫ê大姊女先知Bí-lī-àm，手裡kia̍h lin-long鼓，眾婦女也tè伊出去，kia̍h lin-long鼓跳舞。
出埃及記 15 21| Bí-lī-àm和所唱ê講：	Lín tio̍h唱歌o-ló耶和華，因為伊至koân至大；	將馬kap騎馬ê，hiat tī海中。
出埃及記 15 22| 摩西chhōa以色列人tùi紅海進前行；in出去，到Su-jíⁿ ê曠野；tī曠野行三日，chhē無水。
出埃及記 15 23| 到Má-la̍h ê時，Má-la̍h ê水bōe lim得，因為水苦；所以名hit-ê地叫Má-la̍h。
出埃及記 15 24| 百姓就對摩西哀怨講：阮beh lim甚麼ah？
出埃及記 15 25| 摩西求叫耶和華；耶和華指示伊一叢樹，伊就hiat伊tī水裡，水就變甘。 伊tī-hia，為in定律例法度，tī-hia試驗in。
出埃及記 15 26| Koh講：你若致意聽耶和華你ê上帝ê聲，koh行伊所看做合宜ê事，留心聽伊ê誡命，守伊一切ê律例，就我hō͘埃及人所tú-tio̍h ê破病，的確無hō͘你tú-tio̍h；因為我耶和華是醫治你ê。
出埃及記 15 27| In 到Í-lîm，tī-hia有十二個水泉，七十叢ê棗樹；in就tī-hia ê水邊紮營。
出埃及記 16 1| In tùi Í-lîm起身，tī出埃及地以後，第二月十五日，以色列人全會到Í-lîm kap Se-nái ê中間，Sìn ê曠野。
出埃及記 16 2| 以色列人全會tī曠野哀怨摩西、亞倫。
出埃及記 16 3| 以色列人對in講：M̄值tio̍h阮tī埃及地死tī耶和華ê手。Hit時阮有肉滿鼎，有餅thang食到飽；lín chhōa阮出來到chit-ê曠野，是beh hō͘ chit-ê全會lóng餓死。
出埃及記 16 4| 耶和華對摩西講：看ah，我beh tùi天落米糧hō͘ lín；百姓tio̍h出去，ta̍k日拾ta̍k日ê額；我thang試驗in，看in beh thàn我ê法度á m̄。
出埃及記 16 5| 到第六日，in tio̍h將所拾入來ê，備辦好勢，比ta̍k日所拾ê重倍chōe。
出埃及記 16 6| 摩西、亞倫對以色列眾人講：到ê-hng lín beh知，chhōa lín出埃及地ê是耶和華。
出埃及記 16 7| 明á早起lín beh看見耶和華ê榮光；因為耶和華聽見lín哀怨伊；阮算甚麼，lín竟然哀怨阮？
出埃及記 16 8| 摩西koh講：耶和華ê-hng時beh hō͘ lín食肉，早起時beh hō͘ lín食餅到飽；因為lín哀怨耶和華，伊lóng聽見；阮算甚麼？lín m̄是哀怨阮，是哀怨耶和華。
出埃及記 16 9| 摩西對亞倫講：你tio̍h kā以色列人全會講：Lín tio̍h就近耶和華ê面前；因為伊已經聽見lín ê哀怨lah。
出埃及記 16 10| 亞倫tú-tú對以色列人全會講話ê時，in ǹg曠野teh看，看ah，耶和華ê榮光tī雲中顯現。
出埃及記 16 11| 耶和華對摩西講：
出埃及記 16 12| 我已經聽見以色列人ê哀怨；你tio̍h kā in講：到黃昏ê時，lín beh食肉，早起beh有餅thang食飽；lín就知我是耶和華lín ê上帝。
出埃及記 16 13| 到ê-hng有鵪鶉飛來，遮蓋營盤；天光早tī營盤四圍ê地面，有一重(têng)ê露水。
出埃及記 16 14| 露水乾ê時，看ah，曠野ê地面有細細圓圓ê物；細 到親像霜。
出埃及記 16 15| 以色列人看見，m̄知是甚麼，大家相kap講：這是甚麼ah？摩西kā in講：這就是耶和華hō͘ lín食ê餅。
出埃及記 16 16| 耶和華所吩咐ê是án-ni；lín tio̍h照ta̍k人所能食ê量來拾，ta̍k人為伊布棚內ê人，照伊ê人額來拾，一人一gô-mûi-jíⁿ。
出埃及記 16 17| 以色列人照án-ni行，有ê拾chōe，有ê拾少。
出埃及記 16 18| 到用gô-mûi-jíⁿ量(niû)伊，拾chōe-ê無chhun，拾少ê也無欠；ta̍k人照in能食ê量來拾伊。
出埃及記 16 19| 摩西kā in講：人m̄-thang將所chhun-ê留到隔早起。
出埃及記 16 20| 總是in無聽摩西ê話，有人留到隔早起，就生蟲臭味；摩西受氣in。
出埃及記 16 21| In ta̍k早起，照ta̍k人ōe食ê量拾伊；日頭一下曝，就熔去。
出埃及記 16 22| 到第六日，in拾重倍ê額，ta̍k人兩gô-mûi-jíⁿ；全會hiah-ê頭人來kā摩西講。
出埃及記 16 23| 摩西kā in講：耶和華án-ni講：明á日是重要ê安歇，就是服事耶和華聖ê安歇日；lín ài pek-ê就pek伊，ài煮ê就煮伊；所chhun-ê，tio̍h家己收teh，留到隔早起。
出埃及記 16 24| In就照摩西所吩咐收teh留到隔早起，也無臭味，內面也無蟲。
出埃及記 16 25| 摩西講：Lín今á日食chit-ê，因為今á日是服事耶和華ê安歇日；lín tī田野，今á日的確chhē無。
出埃及記 16 26| 六日間thang拾，第七日是安歇日，hit日就無。
出埃及記 16 27| 第七日百姓中有人出去拾，也chhē無。
出埃及記 16 28| 耶和華對摩西講：Lín m̄肯守我ê命令，我ê律法，beh到tī時ah？
出埃及記 16 29| Lín tio̍h看，耶和華已經將安歇日賞賜lín，所以第六日伊hō͘ lín兩日ê米糧，第七日ta̍k人tio̍h tiàm家己ê所在，lóng m̄-thang出去。
出埃及記 16 30| Tùi án-ni，百姓就tī第七日安歇。
出埃及記 16 31| Chit-ê物，以色列家叫伊做má-ná；款式親像oân-sui仁，色緻是白ê，滋味親像chham蜜ê餅。
出埃及記 16 32| 摩西講：耶和華án-ni吩咐，tio̍h將一gô-mûi-jíⁿ tīⁿ-tīⁿ ê má-ná，留到lín ê後代，hō͘ in看我當日chhōa lín出埃及地，tī曠野所hō͘ lín食ê餅。
出埃及記 16 33| 摩西kā亞倫講：你the̍h一個器具，tóe一gô-mûi-jíⁿ tīⁿ-tīⁿ ê má-ná，khǹg tī耶和華ê面前，留到lín ê後代。
出埃及記 16 34| 亞倫照耶和華所吩咐摩西ê，將má-ná hē tī干證ê約櫃前留teh。
出埃及記 16 35| 以色列人食má-ná共四十年久，直到in到tī有人khiā起ê地。 In食má-ná，直到in到迦南ê境界。
出埃及記 16 36| 一gô-mûi-jíⁿ就是i-hoat ê十份一。
出埃及記 17 1| 以色列人全會thàn耶和華ê命令，照路站，tùi Sìn ê曠野，進前行，tī Lī-hui-teng紮營，百姓無水thang lim。
出埃及記 17 2| 百姓就kap摩西計較講：Hō͘阮有水thang lim。摩西kā in講：Lín啥事kap我計較，啥事試耶和華ah？
出埃及記 17 3| 百姓tī-hia真嘴乾，ài lim水；就哀怨摩西講：你啥事chhōa阮tùi埃及上來，hō͘阮kap阮ê kiáⁿ兒，阮ê cheng-siⁿ，lóng嘴乾死ah？
出埃及記 17 4| 摩西就求叫耶和華講：我對 chit-ê百姓beh怎樣做ah？in差不多beh用石頭tìm我。
出埃及記 17 5| 耶和華kā摩西講：你做百姓ê頭前行，chhōa以色列ê長老kúi-nā人kap你去，你ê手tio̍h kia̍h前日phah河水ê柺á。
出埃及記 17 6| 看ah，我beh khiā tī你ê面前，tī Hô-lia̍t ê石磐頂；你phah hit-ê石磐，beh有水tùi hia流出hō͘百姓lim。摩西就tī以色列長老ê面前án-ni行。
出埃及記 17 7| 伊名hit-ê所在叫Má-sat，koh叫做Bí-lī-pa；因為以色列人計較，koh因為in試耶和華，講：耶和華tī阮中間á無？
出埃及記 17 8| Hit時A-má-le̍k人來到Lī-hui-teng，kap以色列人交戰。
出埃及記 17 9| 摩西kā約書亞講：你替咱揀人出去kap A-má-le̍k人交戰；明á日我手裡beh kia̍h上帝ê柺á，khiā tī山頂。
出埃及記 17 10| Tùi hit-tia̍p約書亞照摩西所kā伊講ê行；kap A-má-le̍k人交戰；摩西、亞倫kap Hō͘-jíⁿ lóng上山頂。
出埃及記 17 11| 摩西手kia̍h起ê時，以色列人就khah贏；手垂落去ê時，A-má-le̍k人就khah贏。
出埃及記 17 12| 總是摩西手酸；in就徙石，來hē tī伊ê下面；伊坐tī石頂，亞倫kap Hō͘-jíⁿ扶伊ê手，一個tī chit-pêng，一個tī hit-pêng；伊ê手就自在，直直到日落。
出埃及記 17 13| 約書亞用刀thâi A-má-le̍k王kap伊ê百姓。
出埃及記 17 14| 耶和華kā摩西講：我beh將A-má-le̍k ê名字tùi天下完全擦滅伊；你tio̍h用chit-ê寫tī冊裡做記念，koh講hō͘約書亞聽。
出埃及記 17 15| 摩西起一座壇，號伊ê名叫耶和華尼西；
出埃及記 17 16| koh講：耶和華已經chiù-chōa，耶和華beh代代kap A-má-le̍k人交戰。
出埃及記 18 1| 摩西ê丈人，米甸ê祭司Ia̍p-thek-lô，聽見上帝ūi摩西kap伊ê百姓以色列所行一切ê事，就是耶和華chhōa以色列出埃及ê事。
出埃及記 18 2| 摩西ê丈人Ia̍p-thek-lô帶摩西ê婦人人Se-pho-la̍h來，就是摩西前差伊tò去ê；
出埃及記 18 3| koh帶伊兩個kiáⁿ，一個名叫Kek-sūn；因為摩西講：我寄腳tī外邦；
出埃及記 18 4| 一個名叫Í-lī-í-siā；因為伊講：我ê父ê上帝幫贊我，救我脫離法老ê刀。
出埃及記 18 5| 摩西ê丈人，Ia̍p-thek-lô，帶摩西兩個kiáⁿ kap伊ê婦人人，來到上帝ê山，就是摩西tī曠野紮營ê所在；
出埃及記 18 6| kā摩西講：我是你ê丈人Ia̍p-thek-lô，帶你ê婦人人kap伊兩個kiáⁿ，來你chia。
出埃及記 18 7| 摩西出去迎接伊ê丈人，對伊鞠躬，kap伊chim嘴，相kap問平安；就入布棚。
出埃及記 18 8| 摩西將耶和華為以色列ê緣故對法老kap埃及人所行一切ê事，以及路裡所tú-tio̍h一切ê為難，kap耶和華怎樣拯救in，lóng排列hō͘伊ê丈人聽。
出埃及記 18 9| Ia̍p-thek-lô因為耶和華款待以色列人一切ê好事，救in脫離埃及人ê手，就真歡喜。
出埃及記 18 10| Ia̍p-thek-lô講：耶和華是應該o-ló ê，伊救lín脫離埃及人ê手，也脫離法老ê手，救chit-ê百姓出埃及人ê手下。
出埃及記 18 11| Taⁿ我知耶和華比chiah-ê上帝 khah大，就是對in hiah-ê埃及人驕傲款待chit-ê百姓ê事。
出埃及記 18 12| 摩西ê丈人，Ia̍p-thek-lô，將燒祭kap別號ê祭，獻hō͘上帝；亞倫kap以色列ê長老lóng來，kap摩西ê丈人相kap食tī上帝ê面前。
出埃及記 18 13| 隔日摩西坐teh審判百姓；百姓tùi早起到ê-hng，lóng khiā-óa tī摩西ê身邊。
出埃及記 18 14| 摩西ê丈人看見伊對百姓所做一切ê事，就講：你對百姓做ê是甚麼事ah？你啥事家己坐teh，眾百姓tùi早起到ê-hng lóng khiā tī你ê身邊ah？
出埃及記 18 15| 摩西應伊ê丈人講：這是因為百姓到我chia，來問上帝。
出埃及記 18 16| In有tāi-chì ê時，就來我chia，我就tī in雙pêng ê中間kā in判斷，hō͘ in知上帝ê律例kap法度。
出埃及記 18 17| 摩西ê丈人對伊講，你án-ni做m̄好。
出埃及記 18 18| 你kap你chiah-ê百姓會真損身；因為chit-ê事hō͘你siuⁿ重，你家己一人做bōe來。
出埃及記 18 19| Taⁿ你tio̍h聽我ê話，我替你phah算，願上帝kap你tī-teh；你tio̍h替百姓到上帝面前，將案件請問上帝；
出埃及記 18 20| koh tio̍h將律例kap法度教示in，指示in所tio̍h行ê路，所tio̍h做ê事。
出埃及記 18 21| 也tio̍h tùi百姓ê中間，揀有才能ê人，就是敬畏上帝，誠實無lām-sám，怨恨不義ê錢，hit號人，設立in做百姓ê序大，有ê管一千人，有ê管一百人，有ê管五十人，有ê管十人；
出埃及記 18 22| hō͘ in照時審判百姓；大事tio̍h hō͘ in 到你chia，小事in thang家己審判；án-ni你就khah減輕，in也thang kap你相kap擔當。
出埃及記 18 23| 你若án-ni行，上帝也án-ni吩咐你，你就chih-chài ōe-tiâu，chiah-ê百姓也thang安然到伊ê所在。
出埃及記 18 24| Tùi án-ni，摩西聽thàn伊ê丈人ê話，lóng照伊所講ê去行。
出埃及記 18 25| 摩西tùi以色列人中間揀有才能ê人，設立in做百姓ê序大，有ê管一千人，有ê管一百人，有ê管五十人，有ê管十人；
出埃及記 18 26| in照時審判百姓，有oh得ê案件就到摩西hia；若是ta̍k項小事，in就家己審判。
出埃及記 18 27| 後來摩西送伊ê丈人起身，伊就tò去本所在。
出埃及記 19 1| 以色列人出埃及地ê了後第三月，tú-tú hit日，in就到西奈ê曠野。
出埃及記 19 2| In離開Lī-hui-teng，來到西奈ê曠野，就tī曠野紮營；以色列人就tī hit-ê山ê頭前紮營。
出埃及記 19 3| 摩西上到上帝hia；耶和華tùi山裡叫伊講：你tio̍h án-ni kā雅各家講：通知以色列人知；
出埃及記 19 4| 我對埃及人所行ê事，lín lóng看見；koh看見我怎樣親像鷹鳥ê翼背lín，帶lín來歸tī我。
出埃及記 19 5| Taⁿ lín若實在聽thàn我ê話，遵守我ê約，就tī列國中lín beh做我家己ê寶貝；因為全地lóng是我ê；
出埃及記 19 6| lín beh歸tī我，做祭司ê國，做聖潔ê百姓。chiah-ê話是你所tio̍h kā以色列人講ê。
出埃及記 19 7| 摩西來招集百姓中間ê長老，將耶和華所吩咐伊ê話，lóng排列tī in ê面前；
出埃及記 19 8| 百姓lóng同聲應講，見若耶和華所講ê阮lóng beh遵thàn。摩西就將百姓ê話回覆耶和華。
出埃及記 19 9| 耶和華kā摩西講：看ah，我beh tī密雲ê中間臨到你，hō͘百姓聽見我kap你teh講：thang永遠信你。摩西就將百姓ê話kā耶和華講。
出埃及記 19 10| 耶和華koh kā摩西講：你去百姓hia，今á日、明á日kā in分別做聖，in也tio̍h洗衫。
出埃及記 19 11| Tio̍h備辦便赴第三日；因為第三日，耶和華beh tī眾百姓ê面前，降臨tī西奈山。
出埃及記 19 12| 你tio̍h tī山ê四圍kā百姓設界限，講：Lín tio̍h謹慎，m̄-thang上山，也m̄-thang摸伊ê交界；見若摸chit-ê山ê，的確tio̍h hō͘伊死；
出埃及記 19 13| m̄-thang用手摸伊，tio̍h用石頭tìm伊，á是用箭射伊；無論是人á cheng-siⁿ，lóng bōe活。到哨角ê聲拖長ê時，in tio̍h上來山腳。
出埃及記 19 14| 摩西落山到百姓hia，kā in分別做聖；in就家己洗衫。
出埃及記 19 15| 伊對百姓講：Tio̍h備辦便赴第三日，m̄-thang親近婦人人。
出埃及記 19 16| 到第三日天光早，tī山頂有雷tân，sih-nà kap密雲，koh哨角ê聲真大；營內ê百姓lóng ngia̍uh-ngia̍uh-chhoah。
出埃及記 19 17| 摩西chhōa百姓出營盤，迎接上帝；in lóng khiā tī山腳。
出埃及記 19 18| Thong西奈山lóng是火煙；因為耶和華tī火中降臨tī山頂；山ê火煙chhèng高，親像磁窯ê煙，遍山大振動。
出埃及記 19 19| 哨角ê聲ná-tân ná大，摩西講話，上帝出聲應伊。
出埃及記 19 20| 耶和華降臨tī西奈山，tī山尾溜；耶和華召摩西上山尾溜；摩西就上去。
出埃及記 19 21| 耶和華對摩西講：你落去禁戒百姓，驚了in竄過界，到耶和華chia來看，致到in chōe-chōe人死；
出埃及記 19 22| 連親近耶和華ê祭司，也tio̍h家己分別做聖，驚了耶和華忽然出來phah in。
出埃及記 19 23| 摩西對耶和華講：百姓bōe會上西奈山，因為你已經禁戒阮講：Tio̍h tī山ê四圍設界限，分別伊做聖。
出埃及記 19 24| 耶和華kā伊講：去ah，落去；你tio̍h kap亞倫上來；獨獨祭司kap百姓m̄-thang竄過界上到耶和華面前，驚了伊忽然出來phah in。
出埃及記 19 25| 摩西就落去，到百姓hia，kā in講。
出埃及記 20 1| 上帝吩咐chiah-ê一切ê話講：
出埃及記 20 2| 我是耶和華，你ê上帝，bat chhōa你tùi埃及地，tùi做奴才ê家，出來ê。
出埃及記 20 3| 我以外，你m̄-thang有別個上帝。
出埃及記 20 4| M̄-thang為tio̍h家己雕刻偶像，不論天頂、地上，kap地下水內所有ê物，lóng m̄-thang做in ê像；
出埃及記 20 5| m̄-thang敬拜in，也m̄-thang服事in；因為我耶和華，你ê上帝，斷斷m̄容允用別個上帝匹配我；怨恨我ê，我歸咎伊ê罪，對父到kiáⁿ，到三四代；
出埃及記 20 6| 疼我，守我誡命ê，我施恩hō͘伊，直到千代。
出埃及記 20 7| M̄-thang lām-sám稱耶和華你ê上帝ê名；因為lām-sám稱伊ê名ê人，耶和華的確無掠伊做無罪。
出埃及記 20 8| Tio̍h記得安歇日，守伊做聖；
出埃及記 20 9| 六日內應該tio̍h磨，做你一切ê工；
出埃及記 20 10| 獨獨第七日，就是ǹg耶和華你ê上帝來守ê安歇；chit日你kap你ê kiáⁿ、cha-bó͘-kiáⁿ、奴僕、女婢、cheng-siⁿ，以及tiàm tī你中間ê出外人，一切ê工，lóng m̄-thang做；
出埃及記 20 11| 因為六日內，耶和華創造天、地、海，kap hit中間萬物，第七日就歇；所以耶和華賜福tī安歇日，設立伊做聖。
出埃及記 20 12| Tio̍h孝敬你ê老父，你ê老母，hō͘你ê日子tī耶和華你ê上帝所賞賜你ê地，得tio̍h久長。
出埃及記 20 13| M̄-thang 害死人。
出埃及記 20 14| M̄-thang行姦淫。
出埃及記 20 15| M̄-thang偷the̍h。
出埃及記 20 16| M̄-thang做假ê干證，陷害你ê厝邊。
出埃及記 20 17| M̄-thang貪你ê厝邊ê厝，也m̄-thang貪你ê厝邊ê bó͘、奴僕、女婢、牛、驢，以及你ê厝邊一切所有ê。
出埃及記 20 18| 眾百姓看見雷tân、sih-nà、哨角ê聲，koh山頂出煙，百姓一下看見，就ngia̍uh-ngia̍uh-chhoah，遠遠khiā-teh；
出埃及記 20 19| 對摩西講：求你kap阮講：阮beh聽；m̄-thang上帝kap阮講：驚了阮會死。
出埃及記 20 20| 摩西對百姓講：m̄免驚；因為上帝降臨是beh試驗lín koh hō͘ lín時常敬畏伊，免得lín犯罪。
出埃及記 20 21| Tùi án-ni，百姓遠遠khiā-teh；摩西就行近密雲，到上帝ê所在。
出埃及記 20 22| 耶和華對摩西講：你tio̍h án-ni kā以色列人講：Lín已經家己看見我對天頂kap lín講話。
出埃及記 20 23| Lín m̄-thang做別個上帝匹配我；m̄-thang為家己做銀ê上帝，金ê上帝。
出埃及記 20 24| 你tio̍h kā我起土壇，tī hit頂面獻你ê燒祭，kap平安祭，kap你ê牛，你ê羊；見若我hō͘人記念我ê名ê所在，我beh到你hia賜福你。
出埃及記 20 25| 你若用石頭kā我起壇，m̄-thang用過phah ê石來起；因為若tī hit頂面動你ê ke-si，就phah lâ-sâm伊。
出埃及記 20 26| 也m̄-thang用崎á-chàn上我ê壇，免得露現你ê下體。
出埃及記 21 1| 你tī百姓ê面前所tio̍h立ê法度是án-ni。
出埃及記 21 2| 你若買希伯來人做奴僕，伊 beh服事你，六年久，第七年伊thang自由白白出去；
出埃及記 21 3| 伊若單身來，就單身出去；伊若有bó͘，伊ê bó͘就kap伊出去；
出埃及記 21 4| 伊ê主人若kā伊娶bó͘，bó͘ kā伊生kiáⁿ á是cha-bó͘-kiáⁿ，bó͘ kap kiáⁿ兒tio̍h歸主人；伊tio̍h單身出去。
出埃及記 21 5| 設使奴僕明明講：我疼我ê主人，kap我ê bó͘，我ê kiáⁿ兒，m̄-ài出去自由；
出埃及記 21 6| 伊ê主人就tio̍h帶伊到官府hia，koh tio̍h chhōa伊óa近門，á是門khiā，主人tio̍h用鑽á鑽伊ê耳á；伊就永遠服事伊。
出埃及記 21 7| 人若賣cha-bó͘-kiáⁿ做女婢，伊無thang親像奴僕án-ni出去。
出埃及記 21 8| 主人若定tio̍h收伊，後來看無中意，就tio̍h 准伊贖身；主人已經騙伊，就無權thang 賣伊hō͘外邦人。
出埃及記 21 9| 主人若定tio̍h伊hō͘家己ê kiáⁿ，就tio̍h款待伊親像cha-bó͘-kiáⁿ。
出埃及記 21 10| 若有koh娶一個，就伊ê食、穿，kap配合ê事，猶原m̄-thang減少。
出埃及記 21 11| 若無對伊行chit三項，伊就thang白白出去，免用銀贖。
出埃及記 21 12| Phah死人ê的確tio̍h hō͘伊死。
出埃及記 21 13| 人若m̄是埋伏teh thâi人，就是上帝交tī伊ê手，我就kā你設一個所在，伊thang走去hia。
出埃及記 21 14| 人若自專攻擊伊ê厝邊，用詭譎ê計謀，就若tī我ê壇，亦tio̍h掠去hō͘伊死。
出埃及記 21 15| Phah老父á是老母ê，的確tio̍h hō͘伊死。
出埃及記 21 16| 柺人去賣ê，á是iáu tī伊ê手，的確tio̍h hō͘伊死。
出埃及記 21 17| 咒詛老父á是老母ê，的確tio̍h hō͘伊死。
出埃及記 21 18| 人若冤家，chit-ê用石頭á是拳頭母phah hit-ê，iáu無致到死，不過倒tī眠床；
出埃及記 21 19| 若會koh起來，óa柺á出去，hit-ê phah伊ê，thang算無罪；獨獨tio̍h賠伊bōe做工ê錢，也tio̍h kā伊醫到lóng好。
出埃及記 21 20| 人若用槌á phah伊ê奴僕，á是伊ê女婢，致到liâm-piⁿ死，伊的確tio̍h受刑罰；
出埃及記 21 21| 若隔一兩日chiah死，就thang免受刑罰，因為是伊ê銀買ê。
出埃及記 21 22| 人若相phah，相害有身孕ê婦人人，致到ka-la̍uh身，後來無別項ê害，hit人tio̍h罰銀，照婦人人ê丈夫所定ê；tī官府ê面前hō͘伊。
出埃及記 21 23| 若有別項ê傷害，就tio̍h用命賠命。
出埃及記 21 24| 目睭賠目睭，嘴齒賠嘴齒，手賠手，
出埃及記 21 25| 腳賠腳，燒賠燒，傷賠傷，phah賠phah。
出埃及記 21 26| 人若phah-pháiⁿ伊ê奴僕，á是伊ê女婢，一蕊目睭，就tio̍h因為伊ê目睭放伊去自由。
出埃及記 21 27| 若phah-lak伊ê奴僕，á是伊ê女婢，一支嘴齒，就tio̍h因為伊ê嘴齒放伊去自由。
出埃及記 21 28| 牛若tak死一個ta-po͘人，á是一個婦人人，tio̍h用石頭tìm死hit隻牛，總是m̄-thang食伊ê肉；牛ê主人算無罪。
出埃及記 21 29| 設使hit隻牛平素會tak人，有人報伊ê主人知，伊竟然無將牛關teh，致到tak死ta-po͘人á是婦人人；就tio̍h用石頭tìm死hit隻牛，牛ê主人也tio̍h死。
出埃及記 21 30| 若是擬定用銀贖性命，就tio̍h照所擬定ê，來贖伊ê性命。
出埃及記 21 31| 牛無論tak-tio̍h人ê kiáⁿ á是cha-bó͘-kiáⁿ，tio̍h照chit-ê例辦伊。
出埃及記 21 32| 牛若tak-tio̍h奴僕á是女婢，tio̍h用銀三十sià-khek-le̍k hō͘ in ê主人；也tio̍h用石頭tìm死牛。
出埃及記 21 33| 人若掀開井，á是掘井，無蓋蓋(kòa)，有牛á是驢跋(poa̍h)tī hit內面，
出埃及記 21 34| 井ê主人tio̍h賠，也tio̍h the̍h銀hō͘伊ê主；死ê cheng-siⁿ歸家己。
出埃及記 21 35| Chit人ê牛若tak-tio̍h hit人ê牛，致到死，in tio̍h賣活ê牛，價錢平分，死ê牛也tio̍h平分。
出埃及記 21 36| 人若知chit隻牛平素會tak人，主人竟然無將牛關teh，伊就tio̍h用牛賠牛，死ê牛歸家己。
出埃及記 22 1| 人若偷牽牛，á是羊，無論thâi á是賣，一隻牛tio̍h賠伊五隻，一隻羊 tio̍h 賠四隻。
出埃及記 22 2| 賊若iah孔，hō͘人tú-tio̍h，kā伊phah死，就無算伊有phah死人ê罪。
出埃及記 22 3| 若日頭已經出，就算伊有phah死人ê罪。賊的確tio̍h賠；若無thang 賠，賊tio̍h賣身，來抵伊所偷ê。
出埃及記 22 4| 若伊所偷ê，kiám-chhái牛，á是驢、羊，iáu活tī伊ê手，就tio̍h賠重(têng)倍。
出埃及記 22 5| 人若tī田裡，á是葡萄園，放cheng-siⁿ，chhut-chāi伊食別人ê田，就tio̍h用家己ê田裡siōng好ê，kap葡萄園siōng好ê來賠伊。
出埃及記 22 6| 若火燒刺phè，續燒tio̍h稻堆，á是猶未割ê稻，á是田園，就起火ê人的確tio̍h賠。
出埃及記 22 7| 人若將銀á是物件，交代厝邊顧守，chiah-ê物，若tùi hit人ê家tio̍h賊偷，賊若掠tio̍h，賊tio̍h賠重倍；
出埃及記 22 8| 賊若掠無tio̍h，hit-ê家主tio̍h 到官府面前，看伊有the̍h厝邊ê物件á無。
出埃及記 22 9| 見若有過失，kiám-chhái是為tio̍h牛、驢、羊，á是為tio̍h衣裳á是甚麼失落ê物，有人認得是伊ê，雙pêng ê案件tio̍h 到官府ê面前；官府若斷定甚麼人有罪，hit人tio̍h賠伊ê厝邊重倍。
出埃及記 22 10| 人若將驢，á是牛，á是羊，á是別號cheng-siⁿ，交代厝邊顧守，cheng-siⁿ kiám-chhái死，á是受傷，á是hō͘人牽去，無人看見；
出埃及記 22 11| 兩人ê中間，tio̍h kí耶和華chiù-chōa，m̄-bat the̍h厝邊ê物，原主就tio̍h soah，顧守ê人m̄免賠。
出埃及記 22 12| Cheng-siⁿ若tùi顧守ê人hia hō͘人偷去，伊就tio̍h賠原主。
出埃及記 22 13| 若受野獸拆碎，顧守ê人tio̍h帶伊來做證據；所拆碎ê就m̄免賠。
出埃及記 22 14| 人若tùi厝邊借甚麼物，所借ê kiám-chhái受傷á是死，原主無相kap tī-teh，伊的確tio̍h賠。
出埃及記 22 15| 若原主相kap tī-teh，伊就m̄免賠；若是租ê，也m̄免賠，因為本有租錢。
出埃及記 22 16| 人若引誘未受聘ê cha-bó͘-gín-ná kap伊同房，伊tio̍h聘伊做bó͘。
出埃及記 22 17| 若伊ê老父決斷m̄肯將cha-bó͘-kiáⁿ配伊，伊就tio̍h照在室女ê聘禮，hō͘伊銀。
出埃及記 22 18| 做紅姨ê，tio̍h hō͘伊死。
出埃及記 22 19| 見若kap獸淫ê，的確tio̍h hō͘伊死。
出埃及記 22 20| 無專專祭祀耶和華，來祭祀別個上帝ê，tio̍h滅伊。
出埃及記 22 21| M̄-thang欺負出外人，也m̄-thang壓制伊；因為lín tī埃及地也bat做出外人。
出埃及記 22 22| M̄-thang pháiⁿ款待寡婦kap孤兒。
出埃及記 22 23| 若小khóa pháiⁿ款待in，in求叫我，我的確beh聽in ê求叫。
出埃及記 22 24| 也beh大受氣，用刀thâi lín；hō͘ lín ê bó͘做寡婦，lín ê kiáⁿ做孤兒。
出埃及記 22 25| 我ê百姓中有sòng-hiong人kap lín khiā起，你若借伊銀，你m̄-thang親像債主款待伊，也m̄-thang the̍h伊ê利息。
出埃及記 22 26| 你若the̍h厝邊ê衣裳做準當，日落就tio̍h還伊；
出埃及記 22 27| 伊只有chit件thang kah，是伊遮身軀ê衫；若無，伊beh怎樣睏？伊求我，我beh聽，因為我是慈悲ê。
出埃及記 22 28| M̄-thang譭謗官府；也m̄-thang罵你ê百姓ê序大。
出埃及記 22 29| 你tio̍h tùi所收成ê五穀，kap酒窟內所流出ê酒，the̍h來獻，m̄-thang延chhiân。
出埃及記 22 30| 你tio̍h將頭上 ê kiáⁿ歸tī我；你ê牛，你ê羊，也tio̍h án-ni；七日thang塊伊ê母，tī八日tio̍h歸tī我。
出埃及記 22 31| Lín tio̍h為tio̍h我做聖ê百姓；所以田裡野獸所拆裂ê肉，lín m̄-thang食，tio̍h hiat hō͘狗。
出埃及記 23 1| M̄-thang報揚謠言；m̄-thang kap pháiⁿ人聯合做lām-sám ê干證。
出埃及記 23 2| M̄-thang tè眾人行pháiⁿ；tī相告ê事，m̄-thang偏óa大pêng，講伊ê話，來冤枉正直。
出埃及記 23 3| M̄-thang tī相告ê事，袒護sòng-hiong人。
出埃及記 23 4| 若tú-tio̍h你ê對敵ê牛，á是驢，失迷路，的確tio̍h牽tò來交伊。
出埃及記 23 5| 若看見怨恨你ê人ê驢背載teh倒，m̄-thang行開，tio̍h kap伊相kap放驢所載ê。
出埃及記 23 6| Sòng-hiong人有相告，你m̄-thang偏斷。
出埃及記 23 7| Tio̍h離開虛假ê事遠遠；m̄-thang thâi無罪kap義ê人；因為pháiⁿ人我的確無算伊做義。
出埃及記 23 8| M̄-thang受pò͘賂，因為pò͘賂會hō͘目睭金 ê人變chhiⁿ-mî，koh會將義人ê話péng-倒tńg。
出埃及記 23 9| M̄-thang壓制出外人；因為lín bat出外tī埃及地，知出外人ê心。
出埃及記 23 10| 六年內你tio̍h種作你ê田園，收成土產。
出埃及記 23 11| 獨獨第七年，tio̍h hō͘土地歇睏無種作，hō͘你ê百姓中ê sòng-hiong人有thang食；所chhun-ê thang hō͘野獸食；你ê葡萄園kap橄欖園，也tio̍h án-ni。
出埃及記 23 12| 六日內你tio̍h做你ê工，第七日tio̍h安歇，hō͘牛驢thang歇睏，也hō͘女婢ê kiáⁿ kap出外人lóng thang 養精力。
出埃及記 23 13| 見若我對lín講ê話，lín tio̍h謹慎守；別個上帝 ê名，你m̄-thang提起，也m̄-thang講hō͘人聽。
出埃及記 23 14| 一年三pái你tio̍h守節服事我。
出埃及記 23 15| A-pit月，你出埃及，到定tio̍h ê期，tio̍h守除酵節；七日久食無酵餅，照我所吩咐ê；朝見我ê人m̄-thang空手。
出埃及記 23 16| Koh有收割ê節，就是你tī田裡栽種，tùi tio̍h磨得tio̍h起頭熟ê土產。Koh有收khǹg ê節，就是年尾，lín收khǹg tùi田裡tio̍h磨所得tio̍h-ê。
出埃及記 23 17| 一年三pái，你一切ê ta-po͘丁tio̍h 到主耶和華ê面前。
出埃及記 23 18| 祭祀我ê牲禮，伊ê血m̄-thang chham有酵ê物來獻；也m̄-thang將我節期牲禮ê油留到隔早起。
出埃及記 23 19| 地裡第一起頭熟ê物，tio̍h送到耶和華你上帝ê厝。煮山羊á m̄-thang用伊ê母ê奶。
出埃及記 23 20| 看ah，我差我ê使者tī你ê頭前，tī路裡保護你，chhōa你到我所備辦ê地。
出埃及記 23 21| Lín tī伊ê面前tio̍h謹慎，聽thàn伊ê話，m̄-thang違逆伊；伊無beh赦免lín ê過失；因為伊奉我ê名。
出埃及記 23 22| 你若實在聽thàn伊ê話，照我一切所講ê去行，我就做你ê仇讎ê仇讎，你ê對敵ê對敵。
出埃及記 23 23| 我ê使者beh行tī你ê頭前，chhōa你到A-mô͘-lī、Hek、Pí-lī-sé、迦南、Hi-bī、Iâ-pò͘-su hiah-ê族ê地；我beh剪除in。
出埃及記 23 24| In ê上帝你m̄-thang跪拜，也m̄-thang服事；m̄-thang學in ê所做，tio̍h一盡毀滅in，phah碎in雕刻ê柱。
出埃及記 23 25| Lín tio̍h服事耶和華lín ê上帝；伊的確賜福tī你ê米糧kap你ê水；koh我beh除去lín中間ê破病。
出埃及記 23 26| 也beh hō͘你ê境內，無有ka-la̍uh胎ê，無有bōe生ê；我beh hō͘你ê歲壽滿足。
出埃及記 23 27| 我beh做你ê頭前，來示威；你所到ê所在，hiah-ê百姓，我beh hō͘ in死無；koh beh hō͘你一切ê對敵oa̍t-tńg身逃走。
出埃及記 23 28| 我beh差大隻蜂tī你ê頭前，趕出Hi-bī人、迦南人、Hek人，離開你。
出埃及記 23 29| Tī一年內我無beh tùi你ê頭前一盡趕in出，驚了土地拋荒，野獸加添chōe-chōe來害lín。
出埃及記 23 30| 我beh漸漸tùi lín ê頭前趕in出，thèng候lín人額加添chōe-chōe，來承受hit-ê地做業。
出埃及記 23 31| 我beh定tio̍h你ê境界，tùi紅海到腓利士ê海，koh tùi曠野到大河。因為我beh將hit所在khiā起ê百姓交tī lín ê手，hō͘你將in對你ê面前趕出。
出埃及記 23 32| M̄-thang kap in，以及in ê上帝，立約。
出埃及記 23 33| M̄-thang hō͘ in khiā起你ê土地，驚了in hō͘你得罪我；你若服事in ê上帝，這beh做你ê羅網。
出埃及記 24 1| 耶和華kā摩西講：你kap亞倫、Ná-tap、A-pí-hō͘，kap以色列長老中七十人，lóng tio̍h上到耶和華chia，遠遠仆落去拜。
出埃及記 24 2| 獨獨摩西thang親近耶和華，其餘m̄-thang親近；百姓也m̄-thang kap伊上來。
出埃及記 24 3| 摩西到，將耶和華一切ê話，一切ê法度，講hō͘百姓聽；眾百姓同聲應講，耶和華所講ê話，阮beh lóng遵thàn。
出埃及記 24 4| 摩西將耶和華ê話，lóng寫起來；透早起來，tī山下起一座壇，照以色列十二支派，khiā十二支柱。
出埃及記 24 5| Koh差以色列中ê少年人，去獻燒祭。也用牛做平安祭，獻hō͘耶和華。
出埃及記 24 6| 摩西將血ê一半貯tī盆裡，一半hiù tī壇裡。
出埃及記 24 7| Koh the̍h約ê冊，讀hō͘百姓聽；in講：耶和華所講ê，阮beh lóng遵thàn來行。
出埃及記 24 8| 摩西將血hiù百姓，講：看ah，這是立約ê血，是耶和華照這一切ê話kap lín所立ê。
出埃及記 24 9| 摩西、亞倫、Ná-tap、A-pí-hō͘，kap以色列長老中七十人，lóng上去。
出埃及記 24 10| In看見以色列ê上帝，伊ê腳下有親像平鋪ê藍寶石，親像天原質ê光亮。
出埃及記 24 11| 伊無出手害以色列尊貴ê人；in看見上帝，in也食也lim。
出埃及記 24 12| 耶和華kā摩西講：你上山就近我，tiàm tī-chia，我beh將石碑kap律法，以及誡命，我所寫ê，賞賜你，thang教示in。
出埃及記 24 13| 摩西kap跟隨伊ê約書亞起來；摩西上上帝ê山；
出埃及記 24 14| kā長老講：Lín tiàm chia等阮，thèng候阮倒tńg來lín chia；看ah，亞倫、Hō͘-jíⁿ kap lín tī-teh；人若有tāi-chì，thang來chhē in。
出埃及記 24 15| 摩西上山，山有雲遮蓋。
出埃及記 24 16| 耶和華ê榮光停tī西奈山，雲遮伊六日久；第七日伊tùi雲中叫摩西。
出埃及記 24 17| 耶和華榮光ê款式，親像火燒tī山頂；以色列人親目看見。
出埃及記 24 18| 摩西入雲中上山；摩西tī山頂四十日四十暝。
出埃及記 25 1| 耶和華kā摩西講：
出埃及記 25 2| 你kā以色列人講：Tio̍h獻禮物hō͘我；見若心所甘願ê，lín thang kā伊收來，做禮物hō͘我。
出埃及記 25 3| 所tio̍h收ê禮物，就是金、銀、銅，
出埃及記 25 4| 藍色、紫色、朱紅色ê 料，幼苧、山羊毛，
出埃及記 25 5| 染紅ê公羊皮、海狗皮，
出埃及記 25 6| chō-kiap柴、點燈ê油、芳芳ê品料，thang做膏油來抹，也做芳香，
出埃及記 25 7| 紅瑪瑙，kap別樣ê寶石，thang鑲í-hut-tek kap pó͘褂。
出埃及記 25 8| In tio̍h kā我起聖ê所在，hō͘我thang tiàm tī in中間。
出埃及記 25 9| 照我一切所指示你ê，就是會幕ê款式，kap內中器具款式，lín tio̍h照án-ni來造。
出埃及記 25 10| In tio̍h用chō-kiap柴做一個櫃，長兩肘半，闊肘半，高肘半。
出埃及記 25 11| 你tio̍h用好金包，內外lóng tio̍h包；四圍tio̍h齒金線。
出埃及記 25 12| 你tio̍h kā伊鑄四個金環，安tī伊ê四腳，chit-pêng兩環，hit-pêng兩環。
出埃及記 25 13| tio̍h用chō-kiap柴做兩支kǹg，用金包伊。
出埃及記 25 14| Tio̍h將kǹg穿tī櫃邊ê環內，thang用來扛櫃；
出埃及記 25 15| chiah-ê kǹg tio̍h常常tī櫃ê環內，m̄-thang抽出來。
出埃及記 25 16| tio̍h用我所beh賞賜你ê律法hē tī櫃內。
出埃及記 25 17| tio̍h用好金做施恩所，長兩肘半，闊肘半。
出埃及記 25 18| tio̍h用金做兩個ki-lō͘兵，用phah ê法做伊，tī施恩所ê雙頭。
出埃及記 25 19| Chit頭做一個ki-lō͘兵，hit頭做一個ki-lō͘兵；雙頭ê ki-lō͘兵，kap施恩所，tio̍h kui塊，做相連。
出埃及記 25 20| 兩個 ki-lō͘兵tio̍h高高thí開翼，用in ê翼遮施恩所；in ê面tio̍h相對；ki-lō͘兵ê面tio̍h àⁿ施恩所。
出埃及記 25 21| Tio̍h將施恩所安tī櫃頂，koh將我所beh賞賜你ê律法hē tī 櫃內。
出埃及記 25 22| 我beh tī-hia kap你聚會，koh beh tùi施恩所頂，就是tùi法櫃頂，兩個ki-lō͘兵ê中間，kap你講我所beh吩咐你傳hō͘以色列人一切ê事。
出埃及記 25 23| 你tio̍h用chō-kiap柴做一塊桌，長兩肘，闊一肘，高肘半。
出埃及記 25 24| tio̍h用好金包，四圍齒金線。
出埃及記 25 25| 桌ê四圍，各做一巴掌闊ê橫樑，橫樑頂四圍齒金線。
出埃及記 25 26| 你tio̍h做四個金環，安tī伊ê四腳ê四角。
出埃及記 25 27| 安環ê所在tio̍h óa近橫樑，thang 穿kǹg來扛桌。
出埃及記 25 28| tio̍h用chō-kiap柴做兩支kǹg用金包伊，thang用來扛桌。
出埃及記 25 29| tio̍h做盤、碗、杯、瓶，thang來灌奠，lóng tio̍h用好金做。
出埃及記 25 30| 桌頂常常hē排列ê餅tī我ê面前。
出埃及記 25 31| 你tio̍h用好金做一個燈台；燈台ê座，kap中柱，伊ê杯，伊ê目，伊ê花，lóng用phah ê法，做kui座。
出埃及記 25 32| Tī伊ê邊á tio̍h分出六支；燈台ê chit-pêng tio̍h有三支，燈台ê hit-pêng tio̍h有三支。
出埃及記 25 33| Chit-pêng每支有三個杯，款式親像杏花，有目有花；hit-pêng每支也有三個杯，款式親像杏花，有目有花；tùi燈台分出ê六支lóng是án-ni。
出埃及記 25 34| 燈台柱有四個杯，款式親像杏花，有伊ê目kap伊ê花。
出埃及記 25 35| 兩支ê下面有一目kap伊相連，koh兩支ê下面有一目kap伊相連，koh兩支ê下面有一目kap伊相連；燈台所出ê六支lóng是án-ni。
出埃及記 25 36| Hiah-ê目kap hiah-ê支，lóng kap伊連做一個，lóng用好金，照phah ê法做。
出埃及記 25 37| Tio̍h kā伊做七個燈盞，tio̍h點hiah-ê燈，hō͘伊照光tī對面。
出埃及記 25 38| 燈台ê剪kap伊ê盤，lóng tio̍h用好金做伊。
出埃及記 25 39| 做燈台kap這一切ê器具，用好金一tha-liân-tek。
出埃及記 25 40| 你tio̍h謹慎做chiah-ê物件，lóng tio̍h照tī山頂指示你ê款式。
出埃及記 26 1| 你做會幕tio̍h用十幅ê帳；chiah-ê帳是用過紡ê幼苧，kap藍色、紫色、朱紅色ê料，也用奇巧ê工織成ki-lō͘兵，來做ê。
出埃及記 26 2| 每幅帳tio̍h長二十八肘，闊四肘；帳lóng tio̍h一樣ê寸尺。
出埃及記 26 3| Chit五幅帳tio̍h ta̍k幅相連；hit 五幅帳也tio̍h ta̍k幅相連。
出埃及記 26 4| Tī chit-ê相連ê帳，路尾幅ê邊á，tio̍h做藍色ê 鈕phàn；tī hit-ê相連ê帳，路尾幅ê邊á，亦tio̍h án-ni做。
出埃及記 26 5| 你tī chit領帳做五十個鈕phàn；koh tī第二領帳，相連ê邊á，也做五十ê鈕phàn；鈕phàn lóng tio̍h兩個兩個相對。
出埃及記 26 6| Koh tio̍h做五十個金鉤來鉤，hō͘帳相連；就成做一個會幕。
出埃及記 26 7| 你tio̍h用山羊毛織十一幅ê帳，做會幕頂ê布棚；
出埃及記 26 8| 每幅帳tio̍h長三十肘，闊四肘；十一幅帳lóng tio̍h一樣ê寸尺。
出埃及記 26 9| Tio̍h將五幅帳連做一-幅，koh將六幅帳連做一幅，hit-ê第六幅ê一半，hō͘伊垂落tī布棚ê頭前。
出埃及記 26 10| Tī chit-ê相連ê帳，路尾幅ê邊á，tio̍h做五十個鈕phàn，tī hit-ê相連，路尾幅ê邊á，也做五十個鈕phàn。
出埃及記 26 11| Koh tio̍h做五十個銅鉤，鉤tī鈕phàn，hō͘布棚連做一個。
出埃及記 26 12| 布棚ê帳所伸垂落來，就是所伸hit-ê半幅帳，tio̍h垂tī會幕後。
出埃及記 26 13| 布棚ê帳所伸ê長，chit-pêng一肘，hit-pêng一肘，tio̍h垂tī會幕ê雙pêng來遮伊。
出埃及記 26 14| Koh tio̍h用染紅公ê羊皮，做布棚ê褂；koh用海狗皮做褂tī頂面。
出埃及記 26 15| 你tio̍h用chō-kiap柴做會幕khiā ê板。
出埃及記 26 16| Khiā ê板長十肘，闊一肘半。
出埃及記 26 17| Ta̍k塊板tio̍h有兩個榫(sún)相排；會幕一切ê板lóng tio̍h照án-ni做。
出埃及記 26 18| Tio̍h做會幕ê板，南pêng ê南勢二十塊板。
出埃及記 26 19| Tī chiah-ê二十塊板ê下面，tio̍h做四十個銀臼；一塊板ê下面有兩個臼來穿伊兩支榫；koh一塊板ê下面也有兩個臼來穿伊兩支榫。
出埃及記 26 20| 會幕第二面，就是幅面，也tio̍h做板二十塊，kap in ê銀臼四十個；
出埃及記 26 21| chit-ê板ê下面有兩個臼，hit-ê板ê下面也有兩個臼。
出埃及記 26 22| 會幕ê後面，就是西面，tio̍h做六塊板。
出埃及記 26 23| 會幕後面ê兩個角頭，tio̍h做兩塊板。
出埃及記 26 24| 板ê下長，兩個相同，直到頂面第一個環，lóng是ka-nn̂g ê；兩塊lóng是án-ni，beh做角頭ê路用。
出埃及記 26 25| Tio̍h有八個板，kap十六個銀臼；chit-ê板ê下面有兩個臼，hit-ê板ê下面也有兩個臼。
出埃及記 26 26| 你tio̍h用chō-kiap柴做橫栱(kông)；為tio̍h會幕chit-pêng ê板做五支；
出埃及記 26 27| 為tio̍h會幕hit-pêng ê板做五支，koh為會幕後ê西面做五支。
出埃及記 26 28| 板ê對中hit支橫栱，tio̍h tùi chit頭透到hit頭。
出埃及記 26 29| 板tio̍h用金包；koh tio̍h做板ê金環來套栱；栱也tio̍h用金包。
出埃及記 26 30| Tio̍h照tī山頂指示你ê款式起會幕。
出埃及記 26 31| 你tio̍h用藍色、紫色、朱紅色ê料，kap過紡ê幼苧，織帳籬；chit-ê帳籬用奇巧ê工，織成ki-lō͘兵，來做ê。
出埃及記 26 32| 你tio̍h用chō-kiap柴做四支柱，用金包伊，來吊帳籬；柱ê鉤tio̍h金ê；柱tī四個銀臼頂。
出埃及記 26 33| 你吊帳籬tio̍h tī鉤ê下底ê所在，將法櫃扛入帳籬內，chit-ê帳籬是kā lin隔開聖所kap至聖所。
出埃及記 26 34| Koh tio̍h將施恩所安tī至聖所內ê法櫃頂。
出埃及記 26 35| 你tio̍h用桌hē tī帳籬外；也用燈台hē tī會幕ê南勢，kap桌相對；hit-ê桌tio̍h hē tī北勢。
出埃及記 26 36| 你tio̍h用藍色、紫色、朱紅色ê料，kap過紡ê幼苧，用繡花ê工，做布棚門ê門籬。
出埃及記 26 37| tio̍h用chō-kiap柴kā門籬做五支柱，用金包伊，柱ê鉤tio̍h金ê。 Koh tio̍h kā柱鑄五個銅臼。
出埃及記 27 1| 你tio̍h用chō-kiap柴做壇，長五肘闊五肘；chit-ê壇是四方ê，高三肘。
出埃及記 27 2| Tio̍h tī壇ê四角頭做四支角，kap壇相連做一個，用銅包伊。
出埃及記 27 3| tio̍h做盆，來收伊ê灰，koh做伊ê托(thuh)á，伊ê盤，伊ê叉，伊ê火鼎，伊一切ê器具，lóng用銅做。
出埃及記 27 4| Tio̍h用銅kā伊做一個網，tī網ê四角做四個銅環。
出埃及記 27 5| 用網hē tī壇四面違腰板ê面，hō͘網透到壇ê半腰。
出埃及記 27 6| Tio̍h用chō-kiap柴kā壇做kǹg，用銅包伊。
出埃及記 27 7| Hiah-ê kǹg tio̍h穿tī環內，kǹg tio̍h tī壇ê雙pêng，來扛伊。
出埃及記 27 8| Tio̍h用板做壇，中央空殼；lóng tio̍h照山頂指示你ê款式來做。
出埃及記 27 9| 你tio̍h做會幕ê帳；帳ê南面ê南勢，tio̍h用過紡ê幼苧做帷tī一pêng，長一百肘。
出埃及記 27 10| 伊ê柱二十支，銅臼二十個；柱ê鉤kap橫桿，lóng tio̍h用銀做伊。
出埃及記 27 11| 北面也tio̍h有帷，長一百肘；伊ê柱二十支，銅臼二十個；柱ê鉤kap橫桿，lóng tio̍h用銀做。
出埃及記 27 12| 帳ê西面tio̍h有帷，闊五十肘；帷ê柱十支，臼十個。
出埃及記 27 13| 帳ê東面ê東勢闊五十肘。
出埃及記 27 14| 門chit-pêng ê帷tio̍h十五肘，帷ê柱三支，臼三個。
出埃及記 27 15| 門hit-pêng ê帷也tio̍h十五肘；帷ê柱三支, 臼三個。
出埃及記 27 16| 帳ê門tio̍h有門籬，闊二十肘，tio̍h用藍色、紫色、朱紅色ê料，kap過紡ê幼苧，用繡花ê工做；柱四支，臼四個。
出埃及記 27 17| 帳四圍一切ê柱，lóng tio̍h有銀ê橫桿，銀ê鉤，銅ê臼。
出埃及記 27 18| 帳ê長一百肘，闊ta̍k面五十肘，高五肘；帷tio̍h用過紡ê幼苧做；伊ê臼lóng用銅做。
出埃及記 27 19| 會幕所用ta̍k項ê器具，kap所釘ê釘，以及帳內所釘ê釘，lóng tio̍h用銅做。
出埃及記 27 20| 你tio̍h吩咐以色列人，將hit-ê為tio̍h beh照光所khoeh清ê橄欖油，the̍h來hō͘你，hō͘燈常常點teh。
出埃及記 27 21| Tī會幕中法櫃前ê帳籬外，亞倫kap伊ê kiáⁿ，tùi ê-hng 到天光tio̍h tī耶和華面前料理伊；是做以色列人代代永遠ê例。
出埃及記 28 1| 你tio̍h tùi以色列人ê中間，hō͘你ê兄亞倫kap伊hiah-ê kiáⁿ，來你chia，thang做祭司，服事我，就是亞倫，kap亞倫ê kiáⁿ Ná-tap、A-pí-hō͘、Í-lī-a-sat、Í-tha-má。
出埃及記 28 2| 你tio̍h kā你ê兄亞倫做聖ê衫，hō͘伊榮光koh súi。
出埃及記 28 3| Koh tio̍h吩咐一切心有智慧ê，就是我用智慧ê神所充滿ê人，kā亞倫做衫，分別伊做聖，thang做祭司服事我。
出埃及記 28 4| In所tio̍h做ê衫，就是pó͘褂、í-hut-tek、外袍、有花ê內衫、帽、腰帶，in tio̍h kā你ê兄亞倫kap伊ê kiáⁿ做聖ê衫，hō͘伊做祭司來服事我。
出埃及記 28 5| In tio̍h用金，kap藍色、紫色、朱紅色ê料，kap幼苧做伊。
出埃及記 28 6| In tio̍h用金，kap藍色、紫色、朱紅色ê料，kap過紡ê幼苧，用奇巧ê工做í-hut-tek。
出埃及記 28 7| Tio̍h有披肩兩塊，連tī雙pêng，hō͘伊相連。
出埃及記 28 8| Í-hut-tek頂面奇巧ê工所chit-ê tòa，tio̍h kap伊同一樣ê做法；hō͘伊相連做一個；用金kap藍色、紫色、朱紅色ê料，以及過紡ê幼苧做ê。
出埃及記 28 9| Tio̍h the̍h兩塊紅瑪瑙，tī頂面刻以色列chiah-ê kiáⁿ ê名；
出埃及記 28 10| 六個名tī chit塊寶石，其餘六個名tī hit塊寶石，lóng照in出世ê次序。
出埃及記 28 11| Tio̍h用刻寶石ê手工，親像刻印，照以色列chiah-ê kiáⁿ ê名，刻chit兩塊寶石，入tī金槽裡。
出埃及記 28 12| Tio̍h將chit兩塊寶石，安tī í-hut-tek ê披肩頂，為以色列人做記念石。亞倫tio̍h tī兩個肩頭背in ê名，tī耶和華ê面前，做記念。
出埃及記 28 13| Tio̍h用金做兩塊槽。
出埃及記 28 14| Koh用好金，親像phah索á，來做兩條鍊á，將chiah-ê phah成ê鍊á，安tī hiah-ê槽裡。
出埃及記 28 15| 你tio̍h用奇巧ê工，做一個判斷ê pó͘褂；tio̍h kap í-hut-tek同一樣ê做法；用金kap藍色、紫色、朱紅色ê料以及過紡ê幼苧做伊。
出埃及記 28 16| Pó͘褂tio̍h四方，拗(áu)雙重；長一掠，闊一掠。
出埃及記 28 17| 你tio̍h入chiah-ê寶石tī伊ê頂面，有寶石四chōa；一chōa是紅寶石、黃玉、赤玉，這是第一chōa。
出埃及記 28 18| 第二chōa是綠寶石、藍玉、金剛石。
出埃及記 28 19| 第三chōa是紫色ê瑪瑙、白瑪瑙、紫色水晶。
出埃及記 28 20| 第四chōa是青玉、紅瑪瑙、碧玉；這lóng tio̍h入tī 金槽內。
出埃及記 28 21| Chiah-ê寶石照以色列ê kiáⁿ ê名，共十二塊，親像刻印，每塊刻一個名，為tio̍h十二支派來做伊。
出埃及記 28 22| Tio̍h用好金phah鍊á，親像索á，安tī pó͘褂。
出埃及記 28 23| Tī pó͘褂tio̍h做兩個金環，將chit兩個環安tī pó͘褂ê雙頭。
出埃及記 28 24| Tio̍h將所phah hit兩條金鍊á，連tī pó͘褂雙頭兩個環。
出埃及記 28 25| 用所phah兩條鍊á ê雙頭，連tī兩個槽，安tī í-hut-tek披肩ê頭前。
出埃及記 28 26| 你tio̍h做兩個金環，hē tī pó͘褂雙頭ê墘(kîⁿ)，近í-hut-tek ǹg內hit-pêng。
出埃及記 28 27| Koh tio̍h做兩個金環，安tī í-hut-tek披肩下面ê頭前，óa近相連ê所在，tī í-hut-tek奇巧ê工所織ê帶ê頂面。
出埃及記 28 28| In tio̍h用藍色ê幼帶，將pó͘褂ê環kap í-hut-tek ê環縛相連，hō͘伊liâm tī í-hut-tek奇巧ê工所chit-ê帶，hō͘ pó͘褂 kap í-hut-tek無離縫。
出埃及記 28 29| 亞倫入聖所ê時，tio̍h將判斷ê pó͘褂所刻以色列ê kiáⁿ ê名，帶tī伊ê胸前，tī耶和華ê面前，常常做記念。
出埃及記 28 30| 你tio̍h將O͘-lêng kap Thó͘-bêng，hē tī判斷ê pó͘褂內；亞倫到耶和華面前ê時，hiah-ê tio̍h tī伊ê胸前。亞倫tio̍h tī耶和華ê面前常常將以色列ê判斷掛tī胸前。
出埃及記 28 31| 你tio̍h做í-hut-tek內面ê外袍，kui領是藍色ê。
出埃及記 28 32| 袍頂面ê對中，tio̍h為tio̍h頭殼留一個領孔；孔ê周圍織領緣，親像戰甲ê領孔，免得破裂。
出埃及記 28 33| 袍周圍ê ē-kha-pô͘，tio̍h用藍色、紫色、朱紅色ê料，做石榴(sia̍h-liû)；tī袍周圍，石榴ê中間，tio̍h有金hâm-lêng。
出埃及記 28 34| 一粒金hâm-lêng，一粒石榴，tī袍周圍ê ē-kha-pô͘。
出埃及記 28 35| 亞倫服事ê時，tio̍h穿伊；伊入聖所到耶和華面前，以及出來ê時，有聲thang聽見，hō͘伊免死。
出埃及記 28 36| Tio̍h用好金做一個牌，照刻印ê法度，刻tī伊ê頂面講：做聖歸耶和華。
出埃及記 28 37| Tio̍h用一條藍色ê幼帶，將伊縛tī帽頂，就是tī帽ê頭前。
出埃及記 28 38| Chit-ê 牌tio̍h tī亞倫ê頭額，hō͘亞倫擔當聖物ê罪，就是以色列人，tī一切聖ê禮物，所分別做聖ê；chit-ê牌tio̍h常常tī伊ê頭額，hō͘ in tī耶和華面前得tio̍h接納。
出埃及記 28 39| Tio̍h用幼苧織有chōa ê內衫；tio̍h用幼苧布做帽；koh用繡花ê工，做腰帶。
出埃及記 28 40| 你tio̍h kā亞倫chiah-ê kiáⁿ做內衫，做腰帶，做包頭殼ê巾，hō͘ in榮光koh súi。
出埃及記 28 41| Tio̍h將chiah-ê kā你ê兄亞倫kap伊ê kiáⁿ穿，koh用油抹in，行設立ê禮，分別in做聖，hō͘ in做祭司來服事我。
出埃及記 28 42| Tio̍h kā in做幼苧布ê褲，遮in ê下體；褲tio̍h tùi腰到大腿；
出埃及記 28 43| 亞倫kap伊ê kiáⁿ入會幕，á是就近壇，beh tī聖所服事ê時，tio̍h穿伊；免得in擔當罪來死；這是beh kā亞倫kap伊ê後裔做永遠ê例。
出埃及記 29 1| 你分別in做聖，做祭司服事我，tio̍h án-ni行；取一隻公ê牛á，兩隻無瑕疵公ê綿羊，
出埃及記 29 2| koh無酵餅，kap攪(kiáu)油ê無酵餅，kap抹油無酵ê薄餅，lóng tio̍h用好ê麵粉做ê。
出埃及記 29 3| chiah-ê餅tio̍h hē tī一腳筐，貯tī筐裡帶來，koh牽hit隻公ê牛kap兩隻公ê綿羊來。
出埃及記 29 4| Tio̍h hō͘亞倫kap伊hiah-ê kiáⁿ 到會幕ê門口用水洗in。
出埃及記 29 5| Tio̍h the̍h hiah-ê衣服來，將內衫kap í-hut-tek內面ê外袍，kap í-hut-tek，連pó͘褂，kā亞倫穿；也用奇巧ê工所織í-hut-tek ê帶kā伊hâ；
出埃及記 29 6| 用帽戴tī伊ê頭殼，將聖ê冕旒tha̍h tī帽ê頂面。
出埃及記 29 7| Tio̍h用抹ê油tò tī伊ê頭殼來抹伊。
出埃及記 29 8| Tio̍h hō͘伊ê kiáⁿ來，kā in穿內衫。
出埃及記 29 9| Koh用帶hâ亞倫kap伊hiah-ê kiáⁿ，kā in包頭殼ê巾；in照永遠ê例得tio̍h祭司ê職；koh tio̍h kā亞倫kap伊hiah-ê kiáⁿ行設立ê禮。
出埃及記 29 10| 你tio̍h牽hit隻公ê牛到會幕前；亞倫kap伊hiah-ê kiáⁿ tio̍h按(hōaⁿ)手tī牛ê頭殼頂。
出埃及記 29 11| 你tio̍h tī耶和華ê面前，tī會幕ê門口，thâi hit隻牛；
出埃及記 29 12| 取伊ê血淡薄，用指頭á抹tī壇ê四角；將血lóng piàⁿ tī壇腳裡。
出埃及記 29 13| Tio̍h將一切五臟ê油，kap肝頂ê網紗，kap兩粒腰子，以及腰子ê油，lóng 燒 tī壇頂。
出埃及記 29 14| 獨獨牛ê肉，kap伊ê皮，伊ê糞，lóng tio̍h用火燒tī營外；是做贖罪祭。
出埃及記 29 15| 你tio̍h牽一隻公ê綿羊來；亞倫kap伊hiah-ê kiáⁿ tio̍h按手tī hit隻羊ê頭殼頂。
出埃及記 29 16| Tio̍h thâi hit隻羊，將伊ê血hiù tī壇ê四圍。
出埃及記 29 17| Tio̍h將羊切一塊一塊，洗五臟kap腿，lok tī切kui塊ê肉kap頭ê頂面。
出埃及記 29 18| Tio̍h將kui隻羊燒tī壇頂，是獻hō͘耶和華ê燒祭；是芳芳ê，用火燒hō͘耶和華ê祭。
出埃及記 29 19| 你tio̍h將第二隻公ê綿羊牽來；亞倫kap伊hiah-ê kiáⁿ tio̍h按手tī 羊 ê頭殼頂。
出埃及記 29 20| 你tio̍h thâi hit隻羊，取伊ê血淡薄，抹tī亞倫chiàⁿ-pêng ê耳á錘，kap伊chiah-ê kiáⁿ，chiàⁿ-pêng ê耳á錘，koh抹tī in chiàⁿ手ê大pō͘母，kap chiàⁿ腳ê大pō͘母；koh將血hiù tī壇ê四圍。
出埃及記 29 21| 你tio̍h 取壇頂ê血淡薄kap抹ê油，hiù tī亞倫kap伊ê衫，koh hiù tī伊ê kiáⁿ kap伊ê kiáⁿ ê衫；伊kap伊ê衫，伊ê kiáⁿ kap伊ê kiáⁿ ê衫，lóng分別做聖。
出埃及記 29 22| Koh tio̍h 取hit隻羊ê油，kap伊ê肥ê尾，kap蓋五臟ê油，kap肝頂 ê網紗，兩粒腰子，以及腰子ê油，kap chiàⁿ-pêng ê腿(這是成設立ê禮 ê羊) ；
出埃及記 29 23| koh tùi hit-khia hē tī耶和華ê面前貯無酵餅ê筐á內，the̍h一塊餅，一塊攪油ê餅，一塊薄餅；
出埃及記 29 24| lóng hē tī亞倫ê手kap伊ê kiáⁿ ê手，搖tī耶和華ê面前，做搖祭。
出埃及記 29 25| 你tio̍h tùi in ê手接來，燒tī壇頂燒祭ê頂面，做芳芳tī耶和華ê面前；是用火燒hō͘耶和華ê祭。
出埃及記 29 26| 亞倫受設立ê禮所獻公ê羊，你tio̍h取伊ê胸，搖tī耶和華ê面前，做搖祭；這是你ê份額。
出埃及記 29 27| 行設立ê禮所獻公ê羊，hit-ê搖祭ê胸kap舉祭ê腿，就是所搖ê，所舉起ê，你tio̍h分別伊做聖，就是屬tī亞倫kap伊hiah-ê kiáⁿ-ê。
出埃及記 29 28| 這tio̍h做亞倫kap伊ê kiaⁿ孫tùi以色列人所得tio̍h永遠ê份額；因為是舉祭；tio̍h tùi 以色列人平安祭 ê中間做舉祭；就是in獻hō͘耶和華ê舉祭。
出埃及記 29 29| 亞倫ê聖衫tio̍h留hō͘伊後代ê kiaⁿ孫，thang穿伊來受抹油，也穿伊來受設立。
出埃及記 29 30| 伊ê kiáⁿ，hit-ê續接伊當祭司ê，ta̍k-pái入會幕，tī聖所服事ê時，tio̍h穿七日久。
出埃及記 29 31| 行設立ê禮所獻公ê羊ê肉，你tio̍h tī聖ê所在煮伊。
出埃及記 29 32| 亞倫kap伊ê kiáⁿ tio̍h tī會幕ê門口食chit隻羊ê肉kap筐á內ê餅。
出埃及記 29 33| In tio̍h食所用來贖罪ê物，hō͘ in擔當職，也分別in做聖；獨獨外人m̄-thang食，因為這是聖物。
出埃及記 29 34| Hit-ê行設立ê禮所獻ê肉á是餅，若有留到隔早起ê，你tio̍h將所留ê用火燒伊；m̄-thang食伊，因為是聖ê物。
出埃及記 29 35| 你tio̍h照我一切所吩咐ê行tī亞倫kap伊ê kiáⁿ；行設立ê禮tio̍h七日久。
出埃及記 29 36| Ta̍k日tio̍h獻公ê牛一隻做贖罪祭；你為壇贖罪ê時就hō͘伊清氣；也tio̍h kā伊抹油，分別伊做聖。
出埃及記 29 37| 你tio̍h為壇贖罪七日久，hō͘伊成聖；壇就成做至聖；見若摸tio̍h伊ê lóng分別做聖。
出埃及記 29 38| 你所tio̍h獻tī壇裡ê是chiah-ê；就是未滿年ê羊á兩隻，ta̍k日tio̍h獻；
出埃及記 29 39| 早起時tio̍h獻一隻；黃昏ê時tio̍h獻hit隻。
出埃及記 29 40| 你tio̍h用幼ê麵粉一i-hoat十份ê一，用khoeh好ê油一him四份ê一調和ê，kap一隻羊á相同獻；koh用酒一him四份ê一做灌奠。
出埃及記 29 41| Iáu hit隻ê羊á tio̍h tī黃昏ê時來獻，tio̍h照早起時ê素祭kap灌奠ê禮料理伊，做芳芳，用火燒來獻hō͘耶和華ê祭。
出埃及記 29 42| 這beh tī耶和華ê面前，tī會幕ê門口，做lín ta̍k世代常常獻ê燒祭；我beh tī-hia kap lín相會，kap你講話。
出埃及記 29 43| 我beh tī-hia kap以色列人相會，會幕就beh因為我ê榮光成做聖。
出埃及記 29 44| 我beh hō͘會幕kap壇做聖；也beh hō͘亞倫kap伊hiah-ê kiáⁿ做聖，做祭司來服事我。
出埃及記 29 45| 我beh tiàm tī以色列人ê中間，做in ê上帝。
出埃及記 29 46| In beh知我是耶和華in ê上帝，是chhōa in出埃及地；thang hō͘我tiàm tī in中間；我是耶和華in ê上帝。
出埃及記 30 1| 你tio̍h做一座壇，thang燒香；用chō-kiap柴做伊；
出埃及記 30 2| 長一肘，闊一肘，款式四方ê；高兩肘；伊hiah-ê角tio̍h kap壇連做一塊。
出埃及記 30 3| 壇kap伊ê頂面，kap伊ê四圍，kap伊hiah-ê角，lóng用好金包伊；也tio̍h tī伊ê四圍齒金線。
出埃及記 30 4| 你tio̍h做兩個金環安tī齒線ê下面，tio̍h做tī壇ê雙pêng，兩支橫桿ê頂面，chiah-ê環tio̍h做穿kǹg ê路用，thang扛壇。
出埃及記 30 5| Tio̍h用chō-kiap柴做kǹg，用金包in。
出埃及記 30 6| 你tio̍h用壇hē tī óa近法櫃ê帳籬前，tī法櫃頂施恩所ê頭前，就是我beh kap你相會ê所在。
出埃及記 30 7| 亞倫tī壇頂tio̍h燒芳料所做ê香；ta̍k早起伊整頓燈ê時tio̍h燒伊。
出埃及記 30 8| 到黃昏亞倫點燈ê時，也tio̍h燒伊；是做lín ta̍k世代常常燒ê香tī耶和華ê面前。
出埃及記 30 9| Tī chit-ê壇頂m̄-thang獻別號ê香；也m̄-thang獻燒祭kap素祭；也m̄-thang灌奠tī伊ê頂面。
出埃及記 30 10| 亞倫tio̍h一年一pái tī壇頂ê角贖罪；伊一年一pái tio̍h用贖罪祭ê血tī壇頂贖罪；ta̍k世代tio̍h án-ni；chit-ê壇tī耶和華ê面前做至聖。
出埃及記 30 11| 耶和華吩咐摩西講：
出埃及記 30 12| 你算以色列人ê人額，照in中間所上算ê，你算in ê時，in ta̍k人tio̍h為tio̍h家己ê性命用贖回ê價錢獻hō͘耶和華；免得你算in ê時，tī in中間有災禍。
出埃及記 30 13| 見若過去，歸tī hiah-ê上算ê，ta̍k人tio̍h照聖所ê phêng the̍h出半sià-khek-le̍k ê銀；chit半sià-khek-le̍k是獻hō͘耶和華ê；一sià-khek-le̍k是二十個kùi-la̍h。
出埃及記 30 14| 見若過去歸tī hiah-ê上算ê，tùi二十歲以上ê，tio̍h將chit-ê獻hō͘耶和華。
出埃及記 30 15| 為tio̍h贖回lín ê性命將chit-ê獻hō͘耶和華ê時，好額人m̄-thang出khah-chōe，sòng-hiong人也m̄-thang出khah少；ta̍k人準準出半sià-khek-le̍k。
出埃及記 30 16| 你tio̍h tùi以色列人收chit-ê贖回ê銀，做會幕ê路用；thang tī耶和華ê面前，為以色列人做記念，來贖回lín ê性命。
出埃及記 30 17| 耶和華吩咐摩西講：
出埃及記 30 18| 你tio̍h用銅做洗盪ê盆，伊ê座也tio̍h用銅做，thang用伊洗盪；tio̍h hē伊tī會幕kap壇ê中間；內面tio̍h貯水。
出埃及記 30 19| 亞倫kap伊ê kiáⁿ beh tī-hia洗in ê手，in ê腳。
出埃及記 30 20| In入會幕，á是就近壇前服事，用火燒祭服事耶和華ê時，tio̍h用水洗，免得死無。
出埃及記 30 21| In tio̍h án-ni洗手洗腳，免得死無；這是做in定tio̍h ê例，就是做伊kap伊ê後裔ta̍k世代永遠ê例。
出埃及記 30 22| 耶和華koh吩咐摩西講：
出埃及記 30 23| 你tio̍h取上品ê香料，就是專ê沒藥，五百sià-khek-le̍k，芳ê肉桂一半，就是兩百五十，芳ê菖蒲(chhiong-pô͘)兩百五十，
出埃及記 30 24| 沉香五百，lóng照聖所ê秤(phêng)，kap橄欖油一him。
出埃及記 30 25| 你tio̍h用伊做thang抹ê聖油，就是照做芳味ê法調和伊；是beh做thang抹ê聖油。
出埃及記 30 26| Tio̍h用chit-ê油抹會幕kap法櫃，
出埃及記 30 27| 桌kap桌頂一切ê器具，燈台kap燈台ê器具，以及香壇，
出埃及記 30 28| 燒祭ê壇kap伊一切ê器具，洗盪 ê盆kap伊ê 座。
出埃及記 30 29| 你tio̍h hō͘ in做聖，hō͘ in成做至聖；見若摸tio̍h伊ê lóng分別做聖。
出埃及記 30 30| 你tio̍h用油抹亞倫kap伊hiah-ê kiáⁿ，hō͘ in做聖，thang做祭司來服事我。
出埃及記 30 31| 你tio̍h kā以色列人講：chit-ê油 beh做我ê聖油，做抹ê路用，到lín ta̍k世代。
出埃及記 30 32| M̄-thang tò tī人ê身軀，也m̄-thang照chit-ê調和ê法做kap一個相親像ê；chit-ê油是聖，lín也tio̍h掠伊做聖。
出埃及記 30 33| 見若調和kap chit-ê相親像，á是用伊抹tī外人ê身軀ê，beh tùi伊ê百姓ê中間受剪除。
出埃及記 30 34| 耶和華對摩西講：你tio̍h取芳ê香料，就是ná-ta̍t、tí-hê-le̍k、hek-pī-ná；chiah-ê芳芳ê香料，kap清ê乳香，ta̍k樣秤(chhìn)平重；
出埃及記 30 35| 你tio̍h用chiah-ê做香，照做芳味ê法來做芳料，用鹽調和，hō͘伊清氣koh聖；
出埃及記 30 36| chit-ê香你tio̍h the̍h淡薄，舂hō͘伊真幼，hē tī會幕內法櫃前；我beh tī-hia kap你相會；lín tio̍h掠伊做至聖。
出埃及記 30 37| Lín所做ê香m̄-thang照chit-ê調和ê法，為tio̍h家己來做；lín tio̍h掠伊做聖，歸tī耶和華。
出埃及記 30 38| 見若做親像chit款ê香，ài beh phīⁿ芳ê，beh tùi伊ê百姓中受剪除。
出埃及記 31 1| 耶和華對摩西講：
出埃及記 31 2| 看ah，猶大支派，Hō͘-jíⁿ ê孫，O͘-lī ê kiáⁿ、Pí-sat-lia̍t，我已經指名來召伊；
出埃及記 31 3| 我用上帝ê神充滿伊，hō͘伊有智慧，有聰明，有知識，能做ta̍k樣ê工；
出埃及記 31 4| 能想出奇巧ê工，來做金、銀、銅，hiah-ê物；
出埃及記 31 5| 也能刻寶石來入伊；也能刻柴，能做ta̍k樣奇巧ê工。
出埃及記 31 6| 我也派Tàn ê支派，A-hi-sat-boat ê kiáⁿ，A-hô-lī-a-pek，kap伊相kap做；見若心內有智慧ê，我koh賞賜智慧tī in ê心，hō͘ in能做我一切所吩咐你ê；
出埃及記 31 7| 就是會幕、法櫃，kap hit頂面ê施恩所，以及布棚一切ê器具，
出埃及記 31 8| 桌kap桌頂ê器具，好金ê燈台kap伊一切ê器具，
出埃及記 31 9| 以及香壇，燒祭ê壇kap伊一切ê器具，以及洗盪 ê盆kap伊ê座；
出埃及記 31 10| 精工ê衣服，祭司亞倫ê聖衫kap伊ê kiáⁿ ê衫，hō͘ in做祭司來服事；
出埃及記 31 11| thang抹ê油，以及聖所所用芳料ê香；照我一切所命令你ê，in tio̍h做。
出埃及記 31 12| 耶和華吩咐摩西講：
出埃及記 31 13| 你tio̍h吩咐以色列人講：Lín的確tio̍h守我hiah-ê安歇日；因為這是我kap lín ê中間ê證據，到tī lín ta̍k世代，hō͘ lín知我就是耶和華，hō͘ lín成聖ê。
出埃及記 31 14| 所以lín tio̍h守安歇日，因為是lín ê聖日，見若犯tio̍h chit日ê，tio̍h hō͘伊死；凡若tī chit日做工ê，tio̍h tùi伊ê百姓中受剪除。
出埃及記 31 15| 六日tio̍h做工，獨獨第七日是安歇ê大日，是耶和華ê聖日；凡若tī安歇日做工ê，的確tio̍h hō͘伊死。
出埃及記 31 16| 所以以色列人tio̍h守安歇日，代代謹慎chit-ê安歇日，做永遠ê約。
出埃及記 31 17| 這是我kap以色列人中間永遠ê證據；因為六日內耶和華創造天地，第七日就歇睏來清閒。
出埃及記 31 18| 耶和華tī西奈山kap摩西講話明白，就將兩塊約碑hō͘伊，是上帝用指頭á寫ê石碑。
出埃及記 32 1| 百姓看見摩西延chhiân無落山，百姓就聚集到亞倫hia，對伊講，起來，kā阮妝上帝，thang行tī阮ê頭前；因為hit-ê摩西，就是chhōa阮tùi埃及地出來，hit-ê人，阮m̄知伊tú-tio̍h甚麼。
出埃及記 32 2| 亞倫對in講：Lín ê bó͘，lín ê kiáⁿ，cha-bó͘-kiáⁿ，耳á所掛ê金環，pak伊，the̍h來hō͘我。
出埃及記 32 3| 百姓就lóng pak in耳á裡ê金環，the̍h來hō͘亞倫。
出埃及記 32 4| 亞倫tùi in ê手接來，鑄一隻牛á，用chhiàm刀á雕刻伊；in就講：以色列ah，這是你ê上帝，chhōa你出埃及地ê。
出埃及記 32 5| 亞倫看了，就tī牛á ê面前起壇；亞倫koh宣布講：明á日tio̍h守節服事耶和華。
出埃及記 32 6| 隔日清早，in起來，獻燒祭kap平安祭；百姓就坐teh lim食，起來kún笑。
出埃及記 32 7| 耶和華對摩西講：去ah，你落去；因為你ê百姓，就是tùi埃及地chhōa出來ê，已經敗壞家己。
出埃及記 32 8| In緊緊離開我所吩咐in ê路，為家己鑄成一隻牛á，跪拜伊，獻祭伊，講：以色列ah，這就是chhōa你出埃及地ê上帝。
出埃及記 32 9| 耶和華對摩西講：我看chit-ê百姓，看ah，是頷頸硬ê百姓。
出埃及記 32 10| 你taⁿ chhut-chāi我，我beh大受氣in，滅無in；用你成做大國。
出埃及記 32 11| 摩西就對伊ê上帝耶和華求情講：耶和華ah，你啥事大受氣你ê百姓ah，是你用大氣力大權能ê手，tùi埃及地chhōa出來ê？
出埃及記 32 12| 啥事hō͘埃及人有話講：伊chhōa in出去，是beh害in，害死in tī山中，tùi地上除滅in？求你回心轉(tńg)意，soah你ê大受氣，無降災禍hō͘你ê百姓。
出埃及記 32 13| 記念你ê奴僕亞伯拉罕、以撒、以色列，你bat kí家己對in chiù-chōa講：我beh hō͘ lín ê後裔親像天頂ê星hiah-chōe；koh我所講chit-ê全地，我beh賞賜lín ê後裔，beh做in永遠ê業。
出埃及記 32 14| Tùi án-ni，耶和華退悔，無降落伊前所講ê災禍，hō͘伊ê百姓。
出埃及記 32 15| 摩西oa̍t-tńg身落山，手the̍h兩塊約碑，chiah-ê碑兩面lóng有寫；chit面hit面lóng有寫字。
出埃及記 32 16| 碑是上帝做ê，字是上帝寫ê，刻tī碑裡。
出埃及記 32 17| 約書亞一下聽見百姓喊譁(hán-hōa)ê聲，就對摩西講：Tī營中有交戰ê聲。
出埃及記 32 18| 伊講：我所聽見m̄是thâi贏得勝ê聲，也m̄是thâi輸喉叫ê聲，就是唱歌ê聲。
出埃及記 32 19| 行近營盤，看見牛á，koh看見人teh跳舞，摩西就大受氣，tùi伊ê手hiat兩塊石碑，折tī山腳。
出埃及記 32 20| Koh將in所鑄ê牛á，用火燒，研做粉，掖tī水面，hō͘以色列人lim伊。
出埃及記 32 21| 摩西對亞倫講：chit-ê百姓對你做甚麼，你chiah hō͘ in陷落重罪？
出埃及記 32 22| 亞倫講：我ê主莫得大受氣；chiah-ê百姓決意做pháiⁿ，是你所知ê。
出埃及記 32 23| In對我講，你kā阮妝上帝，thang行tī阮ê頭前，因為hit-ê摩西，就是chhōa阮tùi埃及地出來，hit-ê人，阮m̄知伊tú-tio̍h甚麼。
出埃及記 32 24| 我對in講：見若有金ê，pak起來；in將金hō͘我，我hiat伊tī火裡，chit隻牛á就出來。
出埃及記 32 25| 摩西看見百姓放縱，因為亞倫放chhut-chāi in，hō͘ in tī對敵ê中間受譏刺，
出埃及記 32 26| 摩西khiā tī營盤ê門，講：Chī-chūi óa耶和華ê，thang來我chia；利未人就lóng聚集tī伊hia。
出埃及記 32 27| 伊對in講：耶和華以色列ê上帝án-ni講：Lín ta̍k人tio̍h插刀tī大腿裡，往來tī營中，tùi chit-ê門到hit-ê門，ta̍k人thâi死伊ê兄弟，kap伊ê同伴，以及伊ê厝邊。
出埃及記 32 28| 利未人照摩西ê話行；hit日百姓中死ê約略三千人。
出埃及記 32 29| 摩西講：Lín獻家己hō͘耶和華，ta̍k人攻擊伊ê kiáⁿ，伊ê兄弟，今á日得tio̍h伊賜福lín。
出埃及記 32 30| 隔日摩西對百姓講：Lín有犯重罪，我taⁿ beh上去耶和華hia，kiám-chhái thang kā lín贖罪。
出埃及記 32 31| 摩西倒tńg 到耶和華hia講：Ai-ah，chit-ê百姓犯重罪，為家己做金ê上帝。
出埃及記 32 32| Taⁿ你若beh赦免in ê罪；若m̄，求你tùi你所寫ê冊，擦去我ê名。
出埃及記 32 33| 耶和華對摩西講：甚麼人得罪我就tùi我ê冊擦伊ê名。
出埃及記 32 34| Taⁿ你去chhōa chit-ê百姓去我所kā你講ê所在；看ah，我ê使者beh行tī你ê頭前；獨獨到我辦罪ê日，我beh辦in ê罪。
出埃及記 32 35| 耶和華降災禍hō͘百姓，因為in造牛á，就是亞倫所造ê。
出埃及記 33 1| 耶和華對摩西講：我bat chiù-chōa應允亞伯拉罕、以撒、雅各，講：beh將土地賞賜你ê後裔；taⁿ你去ah，你kap你tùi埃及地所chhōa出來ê百姓，tio̍h tùi chia上去hit-ê地。
出埃及記 33 2| 我beh差使者tī你ê頭前；我beh趕出迦南、A-mô͘-lī、Hek、Pí-lī-sé、Hi-bī、Iâ-pò͘-su hiah-ê族，
出埃及記 33 3| chhōa你到流奶kap蜜ê地；因為我m̄ kap你上去，為tio̍h你是頷頸硬ê百姓；驚了我tī路裡滅無你。
出埃及記 33 4| 百姓聽見chit-ê pháiⁿ消息就憂悶；無人裝飾。
出埃及記 33 5| 耶和華對摩西講：你tio̍h kā以色列人講：Lín是頷頸硬ê百姓，我若一目nih久到lín中間，我的確剿滅lín；taⁿ tio̍h將lín身軀ê裝飾pak起來，我就知我beh怎樣款待lín。
出埃及記 33 6| 以色列人tùi tī何烈山以後，就將身軀ê裝飾thǹg起來。
出埃及記 33 7| 摩西將布棚搭tī營外，離開營有hiah遠；伊清chit-ê布棚做會幕，凡若chhē求耶和華ê人，就到營外ê會幕hia。
出埃及記 33 8| 當摩西出去到布棚ê時，眾百姓就lóng起來，ta̍k人khiā tī in ê布棚口，teh看摩西，到伊入布棚。
出埃及記 33 9| 摩西入布棚ê時，雲柱就落來，khiā tī布棚ê門前；耶和華就kap摩西講話。
出埃及記 33 10| 眾百姓看見雲柱khiā tī布棚ê門前，百姓就lóng起來，ta̍k人tī in ê布棚門口跪拜。
出埃及記 33 11| 耶和華kap摩西面對面講話，親像人kap朋友講話一般樣。摩西倒tńg來營內；獨獨跟隨伊ê少年人Lùn ê kiáⁿ約書亞無離開布棚。
出埃及記 33 12| 摩西對耶和華講：看ah，你對我講，將chit-ê百姓chhōa上去，總是無hō͘我知你beh差 是誰 kap我相kap去。只有講：我用名揀召你，你tī我ê面前也得tio̍h恩典。
出埃及記 33 13| 我taⁿ若tī你ê面前得tio̍h恩典，求你將你ê路指示我，hō͘我bat你，thang tī你ê面前得tio̍h恩典；你tio̍h siàu念chit族是你ê百姓。
出埃及記 33 14| 耶和華講：我beh親身kap你去，hō͘你平安。
出埃及記 33 15| 摩西對伊講，你若無親身kap我去，就m̄-thang chhōa阮tùi-chia上去。
出埃及記 33 16| Tùi怎樣會知，我kap你ê百姓tī你ê面前得tio̍h恩典？kiám m̄是tùi你kap阮相kap去，hō͘我kap你ê百姓tī地上萬百姓有分別mah？
出埃及記 33 17| 耶和華對摩西講：你所講chit-ê事，我也beh做伊；因為你tī我ê面前得tio̍h恩典，koh我用名揀召你。
出埃及記 33 18| 伊講：求你hō͘我看見你ê榮光。
出埃及記 33 19| 伊講：我beh hō͘我一切ê恩惠經過你ê面前，也宣布耶和華ê名tī你ê面前。我beh施恩tī我所施恩ê，我beh憐憫tī我所憐憫ê。
出埃及記 33 20| Koh講：你bōe能看我ê面，因為無人會看見我也能活。
出埃及記 33 21| 耶和華講：看ah，近我chia有所在，你tio̍h khiā tī石磐頂；
出埃及記 33 22| 當我ê榮光經過ê時，我beh kā你hē tī石磐縫內，用我ê手遮你；thèng候我過去；
出埃及記 33 23| 然後我beh kiu我ê手倒tńg，你就會看見我ê ka-chiah後；總是bōe得thang看見我ê面。
出埃及記 34 1| 耶和華對摩西講：你phah兩塊石碑，kap以前ê相同，你前所phah破hiah-ê 碑；hit頂面ê字，我beh寫tī chiah-ê碑。
出埃及記 34 2| 明á早起你tio̍h備辦便；透早你tio̍h 上西奈山；tī-hia，tī山尾溜，khiā tī我面前，
出埃及記 34 3| M̄-thang有人kap你上來；遍山lóng m̄-thang看見有人，tī山腳也m̄-thang hō͘牛群羊群食草。
出埃及記 34 4| 伊就phah兩塊石碑，kap以前ê相同；摩西透早起來，照耶和華所吩咐伊ê，上去西奈山，手裡the̍h兩塊石碑。
出埃及記 34 5| 耶和華坐雲臨到，kap伊khiā tī-hia，宣布耶和華ê名。
出埃及記 34 6| 耶和華tùi伊ê面前經過，宣布講：耶和華，耶和華是有憐憫，有恩典ê上帝，無快受氣，koh有豐盛ê慈愛kap誠實；
出埃及記 34 7| 為千萬人存慈愛，赦免罪過、過失kap罪惡；決斷無掠有罪ê做無罪；beh歸咎(kiū)伊ê罪，tùi父到kiáⁿ，到孫，到三四代。
出埃及記 34 8| 摩西緊緊àⁿ落地敬拜，講：
出埃及記 34 9| 主ah，我若得tio̍h恩典tī你ê面前，求主tī阮中間相kap行；因為這是頷頸硬ê百姓；koh求你赦免阮ê罪過，kap阮ê罪惡，掠阮做你ê產業。
出埃及記 34 10| 耶和華講：看ah，我beh立約，beh tī你眾百姓ê面前行奇妙ê事，是天下萬國中所bē-bat行ê；tī你四圍ê眾百姓，就beh看見耶和華ê所做；因為我tùi你所行ê，是thang驚ê事。
出埃及記 34 11| 我今á日所吩咐你ê，你tio̍h執守；看ah，我beh對你ê面前趕出A-mô͘-lī、迦南、Hek、Pí-lī-sé、Hi-bī、Iâ-pò͘-su hiah-ê族。
出埃及記 34 12| 你家己謹慎，m̄-thang kap你所去hit所在khiā起ê百姓立約，驚了成做lín中間ê羅網。
出埃及記 34 13| 就是tio̍h拆in ê祭壇，phah碎in雕刻ê柱，剉(chhò) in ê A-sià-la̍h。
出埃及記 34 14| M̄-thang敬拜別個上帝；因為耶和華ê名稱做獨尊，伊是獨尊ê上帝；
出埃及記 34 15| 驚了你kap hit所在khiā起ê百姓立約，in塊 in ê上帝行邪淫，祭祀in ê上帝，有人叫你，你就食伊ê祭物；
出埃及記 34 16| koh驚了你kā你ê kiáⁿ chhōa in ê cha-bó͘-kiáⁿ做bó͘，in ê cha-bó͘-kiáⁿ塊 in ê上帝行邪淫，hō͘你ê kiáⁿ也tè in ê上帝行邪淫。
出埃及記 34 17| 你m̄-thang為家己鑄造chiah-ê上帝。
出埃及記 34 18| 你tio̍h守除酵節。照我所吩咐你ê，tī A-pit月內所定tio̍h ê日期，食無酵餅七日，因為你tī A-pit月內出埃及。
出埃及記 34 19| 見若頭胎ê，lóng是我ê，一切ê cheng-siⁿ頭水ê，無論是牛，是羊，公ê lóng是我ê。
出埃及記 34 20| 頭水ê驢tio̍h用羊á替贖；若無替贖，就tio̍h kòng折伊ê頷頸。見若你頭上ê kiáⁿ，lóng tio̍h贖回。人來見我m̄-thang空手。
出埃及記 34 21| 你六日tio̍h做工，第七日tio̍h安歇；tī栽種收割ê時也tio̍h安歇。
出埃及記 34 22| 麥起頭熟，收割ê時，tio̍h守七七日節。 Koh tī年尾，tio̍h守收khǹg ê節。
出埃及記 34 23| Lín一切ê ta-po͘丁，tio̍h一年三pái來見主耶和華，以色列ê上帝。
出埃及記 34 24| 我beh對你ê面前趕出外邦人，開闊你ê境界；你一年三pái上去見耶和華，你ê上帝ê時，的確無人貪你ê土地。
出埃及記 34 25| 你m̄-thang將我ê牲禮ê血，chham有酵ê物來獻；pôaⁿ過節ê祭物也m̄-thang留到隔早起。
出埃及記 34 26| 地裡第一起頭熟 ê物，tio̍h送到耶和華你ê上帝ê厝。煮山羊á m̄-thang用伊ê母ê奶。
出埃及記 34 27| 耶和華對摩西講：你tio̍h寫chiah-ê話，因為我是照chiah-ê話kap你以及以色列立約。
出埃及記 34 28| 摩西kap耶和華tī-hia四十日四十暝，無食餅無lim水。伊將chit-ê約ê話，就是十條誡，寫tī兩塊碑。
出埃及記 34 29| 摩西落西奈山ê時，伊ê手the̍h兩塊約碑，伊落山ê時，伊ê面，因為耶和華kap伊講話，就射出光，摩西家己m̄知。
出埃及記 34 30| 亞倫kap以色列眾人看見摩西ê時，看ah，伊ê面射出光；in就驚，m̄敢óa近伊。
出埃及記 34 31| 摩西叫in來，亞倫kap會中chiah-ê頭人就lóng 倒tńg到伊hia；摩西就kap in講話。
出埃及記 34 32| 然後以色列眾人lóng進前來；伊就將耶和華tī西奈山kap伊所講一切ê話，lóng吩咐in。
出埃及記 34 33| 摩西kap in講話明白，就用帕罩面。
出埃及記 34 34| 總是摩西入去耶和華面前kap伊講話，帕就掀起來，到伊出來。伊出來ê時，就將耶和華所吩咐ê，kā以色列人講。
出埃及記 34 35| 以色列人看見摩西ê面，摩西ê面射出光，摩西koh用帕罩面，thèng候到伊入去kap耶和華講話帕就掀起來。
出埃及記 35 1| 摩西招集以色列人全會，對in講：耶和華所吩咐ê話，kah lín tio̍h行ê，就是chiah-ê。
出埃及記 35 2| 六日tio̍h做工，第七日是lín ê聖日，是大ê安歇日，來服事耶和華；凡若tī chit日做工ê，tio̍h hō͘伊死。
出埃及記 35 3| 當安歇日，tī lín ta̍k間厝內m̄-thang起火。
出埃及記 35 4| 摩西對以色列人全會講：耶和華所吩咐ê話，是án-ni講：
出埃及記 35 5| Lín中間tio̍h the̍h禮物獻hō͘耶和華；見若心願ê，thang the̍h伊來，做獻hō͘耶和華ê禮物；
出埃及記 35 6| 就是金、銀、銅，藍色、紫色、朱紅色ê料，幼苧，
出埃及記 35 7| 山羊毛，染紅ê羊káng皮、海狗皮，
出埃及記 35 8| chō-kiap柴、點燈ê油、芳ê料，thang做抹ê油 kap芳香，
出埃及記 35 9| 紅瑪瑙kap別樣ê寶石，thang鑲tī í-hut-tek kap pó͘褂。
出埃及記 35 10| Lín中間見若心有智慧ê，lóng tio̍h來做耶和華一切所吩咐ê；
出埃及記 35 11| 就是會幕，伊ê布棚，kap伊ê蓋(kòa)，伊ê鉤，伊ê板，伊ê橫kông，伊ê柱，伊ê臼；
出埃及記 35 12| 櫃，kap伊ê kǹg，施恩所，kap 遮遮(jia-cha̍h)ê帳籬；
出埃及記 35 13| 桌kap伊ê kǹg，kap伊ê器具，kap排列ê餅；
出埃及記 35 14| 點光ê燈台kap伊ê器具，燈盞kap點光 ê油；
出埃及記 35 15| 香壇kap伊ê kǹg、抹ê油，kap芳香，以及會幕門ê門籬；
出埃及記 35 16| 燒祭ê壇kap伊銅ê網，kap伊ê kǹg，以及伊一切ê器具，洗盪 ê盆kap伊ê座；
出埃及記 35 17| 帳ê帳帷，kap伊ê柱，in ê臼，kap帳門ê門籬；
出埃及記 35 18| 會幕所釘ê釘，kap帳所釘ê釘，kap in ê索；
出埃及記 35 19| 精工ê衣服，tī聖所穿來服事ê，就是祭司亞倫ê聖衫kap伊ê kiáⁿ ê衫，穿來擔當祭司ê職。
出埃及記 35 20| 以色列人全會tùi摩西ê面前出去。
出埃及記 35 21| 見若受感動，tùi心歡喜ê，lóng總來，the̍h禮物獻hō͘耶和華，用來做會幕ê工，kap一切ê路用，也用來做聖衫。
出埃及記 35 22| 見若出tī心歡喜ê，ta-po͘婦人lóng來，ta̍k-ê將金器，就是胸前ê pín針、耳鉤，phah印ê手指，kap手環；這是ta̍k人將伊ê禮物獻hō͘耶和華。
出埃及記 35 23| 見若人有藍色、紫色、朱紅色ê料，幼苧、山羊毛、染紅ê羊káng皮、海狗皮，lóng the̍h來。
出埃及記 35 24| 見若獻銀kap銅，做禮物ê，lóng the̍h來獻hō͘耶和華；見若有chō-kiap柴thang做甚麼路用ê，也the̍h來。
出埃及記 35 25| 見若心內有智慧ê婦女，親手紡線，將所紡ê藍色、紫色、朱紅色ê料，kap幼苧lóng the̍h來。
出埃及記 35 26| 見有智慧ê心受感動ê婦女，就紡山羊毛。
出埃及記 35 27| Chiah-ê頭人將紅瑪瑙，kap別樣ê寶石，thang鑲tī í-hut-tek kap pó͘褂ê，lóng the̍h來。
出埃及記 35 28| Koh the̍h香料kap油，thang用伊來點燈，做抹ê油，做芳ê香。
出埃及記 35 29| 以色列人，無論男女，見若心歡喜獻禮物hō͘耶和華ê，lóng歡喜the̍h禮物來，做耶和華託重摩西所吩咐in做一切ê工。
出埃及記 35 30| 摩西對以色列人講：Lín看，猶大ê支派Hō͘-jíⁿ ê孫，O͘-lī ê kiáⁿ Pí-sat-lia̍t，耶和華已經指名召伊。
出埃及記 35 31| Koh用上帝ê神充滿伊，hō͘伊有智慧，有聰明，有知識，能做ta̍k樣ê工；
出埃及記 35 32| 能想出奇巧ê工，來做金、銀、銅hiah-ê物，
出埃及記 35 33| 也能刻寶石來入伊；也能刻柴，能做ta̍k樣奇巧ê工。
出埃及記 35 34| Koh hō͘伊kap Tàn ê支派，A-hi-sat-boat ê kiáⁿ A-hô-lī-a-pek，心有靈竅，能教示人。
出埃及記 35 35| chiah-ê人伊用智慧充滿in ê心；hō͘ in會做ta̍k樣ê工，無論雕刻ê工，奇巧ê工，用藍色、紫色、朱紅色ê料，kap幼苧，繡花ê，織布ê，ta̍k樣ê工 lóng能做，也能想出奇巧ê工。
出埃及記 36 1| Pí-sat-lia̍t kap A-hô-lī-a-pek，kap lóng總心有智慧ê人，就是得tio̍h耶和華賞賜智慧聰明hō͘ in知做聖所ta̍k樣路用ê工ê，lóng tio̍h照耶和華所吩咐ê做工。
出埃及記 36 2| 摩西召Pí-sat-lia̍t，A-hô-lī-a-pek，kap見若心有智慧ê人來，就是耶和華用智慧賞賜in ê心，心受感動來做工ê。
出埃及記 36 3| In tùi摩西the̍h一切ê禮物，就是以色列人為tio̍h做聖所kap內面所用ê物the̍h來ê。百姓ta̍k早起猶原用甘心獻ê禮物the̍h來hō͘伊。
出埃及記 36 4| 見若做聖所ê工chiah-ê有智慧ê人，lóng 暫停in所做ê工；
出埃及記 36 5| 來對摩西講：百姓所the̍h來ê，比耶和華命令做ê工所tio̍h用ê料，過額有chhun。
出埃及記 36 6| 摩西出命，in就宣布tī全營，講：無論男女莫得koh做甚麼來，獻hō͘聖所；Tùi án-ni，阻止百姓無koh the̍h來。
出埃及記 36 7| 因為in所有ê材料，夠額thang做一切所tio̍h做chiah-ê工，soah有chhun。
出埃及記 36 8| In中間見若心有智慧做工ê，用十幅ê帳做會幕；chiah-ê帳是用過紡ê幼苧，kap藍色、紫色、朱紅色ê料；也用奇巧ê工織成ki-lō͘兵做伊。
出埃及記 36 9| 每幅帳長二十八肘，闊四肘；帳lóng是一樣ê寸尺。
出埃及記 36 10| Chit五幅帳，伊chhòng hō͘ in ta̍k幅相連；hit五幅帳也ta̍k幅相連。
出埃及記 36 11| Tī chit-ê相連ê帳，路尾幅ê邊á做藍色ê鈕phàn；tī hit-ê相連ê帳，路尾幅ê邊á也án-ni做。
出埃及記 36 12| 伊tī chit領帳做五十個鈕phàn，koh tī第二領帳相連ê邊á，也做五十個鈕phàn；鈕phàn lóng兩個兩個相對。
出埃及記 36 13| Koh做五十個金鉤，用伊來鉤hō͘帳相連；就成做一個會幕。
出埃及記 36 14| 伊koh用山羊毛織十一幅ê帳，做會幕頂ê布棚；
出埃及記 36 15| 每幅帳長三十肘，闊四肘；十一幅帳lóng一樣ê寸尺。
出埃及記 36 16| 將五幅帳連做一幅，koh將六幅帳連做一幅。
出埃及記 36 17| Tī chit-ê相連ê帳路尾幅ê邊á，伊做五十個鈕phàn，tī hit-ê相連路尾幅ê邊á也做五十個鈕phàn。
出埃及記 36 18| 伊koh做五十個銅鉤，hō͘布棚連做一個。
出埃及記 36 19| Koh用染紅ê羊皮做布棚ê 蓋；koh用海狗皮掛tī頂面。
出埃及記 36 20| 伊用chō-kiap柴做會幕khiā ê板。
出埃及記 36 21| Khiā ê板長十肘，闊一肘半。
出埃及記 36 22| Ta̍k塊板有兩個榫相排；會幕一切ê板lóng照án-ni做。
出埃及記 36 23| 伊做會幕ê板，南pêng ê南勢二十塊板；
出埃及記 36 24| tī chiah-ê二十塊板ê下面做四十個銀臼；一塊板ê下面有兩個臼來穿伊兩支榫；koh一塊板ê下面也有兩個臼來穿伊兩支榫。
出埃及記 36 25| 會幕第二面，就是北面，也做板二十塊，
出埃及記 36 26| kap in ê銀臼四十個；chit-ê板ê下面有兩個臼，hit-ê板ê下面也有兩個臼。
出埃及記 36 27| 會幕ê後面，就是西面，也做六塊板。
出埃及記 36 28| 會幕後面ê兩個角頭，做兩塊板。
出埃及記 36 29| 板ê下長，兩個相同，直到頂面第一個環lóng是ka-nn̂g-ê；兩個角頭ê板lóng是án-ni做。
出埃及記 36 30| 有八個板，kap十六個銀臼；ta̍k塊板ê下面有兩個臼。
出埃及記 36 31| 伊用chō-kiap柴做橫kông；為tio̍h會幕chit-pêng ê板做五支，
出埃及記 36 32| 為tio̍h會幕hit-pêng ê板做五支；koh為tio̍h會幕後西面ê板做五支。
出埃及記 36 33| 板ê對中hit支橫kông：hō͘伊tùi chit頭到hit頭。
出埃及記 36 34| 板用金包；koh做板ê金環來套kông；kông也用金包。
出埃及記 36 35| Koh用藍色、紫色、朱紅色ê料，kap過紡ê幼苧織帳籬；chit-ê帳籬用奇巧ê工織成ki-lō͘-peng來做ê。
出埃及記 36 36| Koh用chō-kiap柴為tio̍h伊做四支柱，用金包伊；in ê鉤是金ê；koh為tio̍h in鑄四個銀臼。
出埃及記 36 37| 用藍色、紫色、朱紅色ê料，kap過紡ê幼苧，用繡花ê工做布棚門ê門籬，
出埃及記 36 38| kap伊五支柱，kap in ê鉤；in ê柱斗kap橫桿用金包伊；hit五個臼是銅ê。
出埃及記 37 1| Pí-sat-lia̍t用chō-kiap柴做櫃，長兩肘半，闊肘半，高肘半；
出埃及記 37 2| 內外用好金包伊，四圍齒金線，
出埃及記 37 3| tī伊ê四腳kā伊鑄四個金環；chit-pêng兩環，hit-pêng兩環。
出埃及記 37 4| 用chō-kiap柴做兩支kǹg，用金包伊。
出埃及記 37 5| 將kǹg穿tī櫃邊ê環內，thang扛櫃。
出埃及記 37 6| 用好金做施恩所，長兩肘半，闊肘半。
出埃及記 37 7| 用金做兩個ki-lō͘兵；用車ê法做伊，tī施恩所ê雙頭；
出埃及記 37 8| chit頭一個ki-lō͘兵，hit頭一個ki-lō͘兵；兩個ki-lō͘兵tī施恩所ê雙頭kap伊連做一塊。
出埃及記 37 9| 兩個 ki-lō͘兵高高thí開翼，用in ê翼遮施恩所，in ê面相對；ki-lō͘兵ê面àⁿ施恩所。
出埃及記 37 10| 伊用chō-kiap柴做桌，長兩肘，闊一肘，高肘半；
出埃及記 37 11| 用好金包伊，四圍kā伊齒金線。
出埃及記 37 12| 桌ê四圍各做一巴掌闊ê橫樑；橫樑頂四圍齒金線。
出埃及記 37 13| Kā伊鑄四個金環，安tī伊ê四腳ê四角。
出埃及記 37 14| 安環ê所在óa近橫樑，thang穿kǹg來扛桌。
出埃及記 37 15| 用chō-kiap柴做兩支kǹg，用金包伊，thang扛桌。
出埃及記 37 16| 也做桌頂ê器具，伊ê 盤、碗、瓶、杯，thang來灌奠，lóng用好金做。
出埃及記 37 17| 伊用好金做燈台；燈台ê座kap中柱，伊ê杯，伊ê目，伊ê花，lóng用phah ê法，做kui座；
出埃及記 37 18| 伊ê邊á分出六支；燈台ê chit-pêng有三支，燈台ê hit-pêng有三支；
出埃及記 37 19| chit-pêng每支有三個杯，款式親像幸杏花，有目有花；hit-pêng每支也有三個杯，款式親像杏花，有目有花；tùi燈台分出ê六支lóng是án-ni。
出埃及記 37 20| 燈台柱有四個杯，款式親像杏花，有伊ê目，kap伊ê花。
出埃及記 37 21| 兩支ê下面有一目kap伊相連；koh兩支ê下面有一目kap伊相連；koh兩支ê下面有一目kap伊相連；燈台所出ê六支lóng是án-ni。
出埃及記 37 22| Hiah-ê目kap hiah-ê支lóng kap伊連做一個；lóng用好金，照phah ê法做。
出埃及記 37 23| 也kā伊做七個燈盞，kap伊ê chián，kap伊ê 盤，lóng用好金做ê。
出埃及記 37 24| 做燈台kap一切ê器具用好金一tha-liân-tek。
出埃及記 37 25| 伊用chō-kiap柴做香壇，長一肘，闊一肘，款式四方ê；高兩肘；伊hiah-ê角kap壇連做一塊。
出埃及記 37 26| 壇 kap伊ê頂面，kap伊ê四圍，kap伊hiah-ê角，lóng用好金包伊，也tī伊ê四圍齒金線。
出埃及記 37 27| Koh kā伊做兩個金環，安tī齒線ê下面，tī壇ê雙pêng兩支橫桿ê頂面；chiah-ê環是做穿kǹg ê路用，thang扛壇。
出埃及記 37 28| 用chō-kiap柴做kǹg，用金包in。
出埃及記 37 29| Koh照做芳味ê法做thang抹ê聖油，kap芳料清潔ê 香。
出埃及記 38 1| 伊用chō-kiap柴做燒祭ê壇；長五肘，闊五肘，chit-ê壇是四方ê；高三肘。
出埃及記 38 2| Tī壇ê四角頭做四支角，kap壇相連做一個，用銅包伊。
出埃及記 38 3| Koh做壇一切ê器具，伊ê盆、thuh-á、盤、叉、火鼎；一切ê器具lóng用銅做。
出埃及記 38 4| Koh為tio̍h壇用銅網做一個層(chân)，安tī壇四面圍腰板ê下面，hō͘伊透到壇ê半腰。
出埃及記 38 5| 為tio̍h銅ê層ê四角鑄四個環，做穿kǹg ê路用。
出埃及記 38 6| 用chō-kiap柴做kǹg，用銅包in。
出埃及記 38 7| 將kǹg穿tī壇雙pêng ê環內，用伊來扛壇；也用板做壇，壇是空殼。
出埃及記 38 8| 伊用銅做洗盪 ê盆，kap銅座；是用會幕門前做工ê婦人人ê銅鏡做ê。
出埃及記 38 9| 伊做會幕ê帳；hit-ê帳ê南勢，用過紡ê幼苧做帷，一百肘。
出埃及記 38 10| 帷ê柱二十支，銅做ê臼二十個；柱ê鉤kap橫桿是用銀做ê。
出埃及記 38 11| 北面也一百肘，帷ê柱二十支，銅做ê 臼二十個；柱ê鉤kap橫桿是用銀做ê。
出埃及記 38 12| 西面有帷五十肘，帷ê柱十支，臼十個；柱ê鉤kap橫桿是用銀做ê。
出埃及記 38 13| 東面ê東勢五十肘。
出埃及記 38 14| 門chit-pêng ê帷十五肘，帷ê柱三支，有臼三個。
出埃及記 38 15| Hit-pêng也是án-ni；帳門ê左右，kok有帷十五肘；帷ê柱三支，臼三個。
出埃及記 38 16| 帳四面ê帳帷lóng是用過紡ê幼苧做。
出埃及記 38 17| 柱ê 臼是銅ê，柱ê鉤kap橫桿是銀ê；柱斗是用銀包ê；帳lóng總ê柱是用銀ê橫桿穿相連ê。
出埃及記 38 18| 帳門ê門籬是用繡花ê工，用藍色、紫色、朱紅色ê料 kap過紡ê幼苧做ê；長二十肘，高五肘，kap帳ê帷相配。
出埃及記 38 19| In ê柱四支，銅ê臼四個，柱ê鉤是銀ê，柱斗是銀包ê，橫桿是銀ê。
出埃及記 38 20| 會幕以及帳內四圍所釘ê釘，lóng是銅ê。
出埃及記 38 21| Chit-ê會幕是證據ê會幕；hit中間利未人所beh用物件ê總額，是照摩西所吩咐，經過祭司亞倫ê kiáⁿ，Í-tha-má ê手所算ê。
出埃及記 38 22| 見若耶和華所吩咐摩西ê，猶大ê支派，Hō͘-jíⁿ ê孫、O͘-lī ê kiáⁿ、Pí-sat-lia̍t lóng做伊。
出埃及記 38 23| Kap伊相kap做ê，有Tàn ê支派，A-hi-sat-boat ê kiáⁿ，A-hô-lī-a-pek，伊是gâu雕刻，koh奇巧ê師傅，koh能用藍色、紫色、朱紅色ê料kap幼苧來繡花。
出埃及記 38 24| 做聖所一切ê工所用ê金，就是人所獻ê金，照聖所ê秤(phêng)，有二十九tha-liân-tek，koh七百三十sià-khek-le̍k。
出埃及記 38 25| 會中受算ê人所出ê銀，照聖所ê秤，有一百tha-liân-tek，koh一千七百七十五 sià-khek-le̍k。
出埃及記 38 26| 見若過去歸tī hiah-ê計算ê，tùi二十歲以上，有六十萬連三千五百五十人，照聖所ê秤，ta̍k人出銀半sià-khek-le̍k，就是一pí-ka。
出埃及記 38 27| 用hit-ê一百tha-liân-tek ê銀，鑄聖所ê臼，kap帳籬柱ê臼；一百tha-liân-tek做一百個臼，一個臼用一tha-liân-tek。
出埃及記 38 28| 用hit-ê一千七百七十五 sià-khek-le̍k ê銀，做柱ê鉤，也包柱斗，也做伊ê橫桿。
出埃及記 38 29| 所獻ê銅，有七十tha-lâin-tek，koh兩清四百sià-khek-le̍k。
出埃及記 38 30| 用chit-ê銅做會幕門ê臼，kap銅壇，kap伊ê銅網ê層，kap壇lóng總ê器具，
出埃及記 38 31| 以及帳四圍ê臼，kap帳門ê臼，kap會幕lóng總所釘ê釘，kap帳四圍所釘ê釘。
出埃及記 39 1| In用藍色、紫色、朱紅色ê料做精工ê衣服，tī聖所穿來服事，koh kā亞倫做聖衫，是照耶和華所吩咐摩西ê。
出埃及記 39 2| 伊用金kap藍色、紫色、朱紅色ê料，kap過紡ê幼苧，做í-hut-tek。
出埃及記 39 3| In將金tûi做薄片，剪做線，chham tī藍色、紫色、朱紅色ê料，kap幼苧用奇巧ê工做ê。
出埃及記 39 4| Koh kā伊做披肩來連伊，hō͘伊雙pêng相連。
出埃及記 39 5| Hit頂面奇巧ê工織ê帶，所用來hâ-ê，kap í-hut-tek同一樣ê做法，kap伊連做一塊，用金kap藍色、紫色、朱紅色ê料，kap過紡ê幼苧做伊；照耶和華所吩咐摩西ê。
出埃及記 39 6| Koh tok紅瑪瑙入tī金槽裡，照刻印ê法，刻以色列hiah-ê kiáⁿ ê名tī hit頂面；
出埃及記 39 7| 安tī í-hut-tek ê披肩，為以色列人做記念ê石；照耶和華所吩咐摩西ê。
出埃及記 39 8| 伊用奇巧ê師傅ê手工做補褂，kap í-hut-tek同一樣ê做法；用金kap藍色、紫色、朱紅色ê料，kap過紡ê幼苧做ê。
出埃及記 39 9| 補褂是四方ê；拗(áu)做雙重；長一掠，闊一掠，是雙重ê。
出埃及記 39 10| 頂面入寶石四chōa，一chōa是紅寶石、黃玉、紅玉；這是第一chōa。
出埃及記 39 11| 第二chōa是綠寶石、藍寶石、金剛石。
出埃及記 39 12| 第三chōa是紫色ê瑪瑙，白色ê瑪瑙，紫色ê水晶。
出埃及記 39 13| 第四chōa是綠玉、紅瑪瑙、碧玉；chiah-ê lóng入tī 金槽內。
出埃及記 39 14| Chiah-ê寶石照以色列ê kiáⁿ ê名，共十二塊，親像刻印，每塊刻一個名，為tio̍h十二支派來做伊。
出埃及記 39 15| In用好金phah鍊á，親像索á，安tī補褂。
出埃及記 39 16| In koh做兩個金槽kap兩個金環，將chit兩個環安tī補褂 ê雙頭。
出埃及記 39 17| 將所phah hit兩條金鍊á，連tī 雙頭兩個環。
出埃及記 39 18| 用所phah兩條鍊á ê雙頭，連tī兩個槽，安tī í-hut-tek披肩ê頭前。
出埃及記 39 19| 做兩個金環，hē tī補褂雙頭ê墘(kîⁿ)，近í-hut-tek ǹg內hit-pêng。
出埃及記 39 20| Koh做兩個金環，安tī í-hut-tek披肩下面ê頭前，óa近相連ê所在，tī í-hut-tek奇巧ê工所織ê帶ê頂面。
出埃及記 39 21| In用藍色ê幼帶，將pó͘褂 ê環kap í-hut-tek ê環縛相連，hō͘伊連(liâm)tī í-hut-tek奇巧ê工所織ê帶；hō͘補褂 kap í-hut-tek無離縫；是照耶和華所吩咐摩西ê。
出埃及記 39 22| 伊用織布ê工做í-hut-tek內面ê外袍，kui領是藍色。
出埃及記 39 23| 袍ê對中做一個領孔；孔ê周圍織領緣，親像戰甲ê領孔，免得破裂。
出埃及記 39 24| 袍ê下腳pô͘，用藍色、紫色、朱紅色ê料，kap過紡ê幼苧，做石榴。
出埃及記 39 25| Koh用好金做hâm-lêng，用hâm-lêng，kâⁿ石榴，hē tī袍四圍ê下腳pô͘，石榴ê中間；
出埃及記 39 26| 一粒hâm-lêng，一粒石榴，一粒hâm-lêng，一粒石榴，tī袍四圍ê ē-kha-pô͘，thang穿來服事；是照耶和華所吩咐摩西ê。
出埃及記 39 27| In用織成ê幼苧布，kā亞倫kap伊hiah-ê kiáⁿ做內衫。
出埃及記 39 28| 也做幼苧布ê帽，kap幼苧布súi-súi包頭殼ê巾，用過紡ê幼苧布做褲。
出埃及記 39 29| Koh用過紡ê幼苧，kap藍色、紫色、朱紅色ê料，用繡花ê手工，做腰帶；是照耶和華所吩咐摩西ê。
出埃及記 39 30| In用好金做聖ê冕旒ê牌，照刻印ê法；刻字tī hit頂面，講：做聖歸耶和華。
出埃及記 39 31| Koh用藍色ê帶，將牌縛tī帽頂；是照耶和華所吩咐摩西ê。
出埃及記 39 32| Tùi án-ni，聚集ê會幕一切ê工lóng做明白，凡若耶和華所吩咐摩西ê，以色列人照án-ni做。
出埃及記 39 33| In送到摩西hia，就是會幕、布棚，kap lóng總ê器具，伊ê 鉤、板、kông、柱、臼；
出埃及記 39 34| 染紅羊káng皮ê蓋，海狗皮ê蓋，kap遮遮ê帳籬，
出埃及記 39 35| 法櫃kap伊e5kng3，kap施恩所；
出埃及記 39 36| 桌kap伊lóng總ê器具，kap排列ê餅；
出埃及記 39 37| 好金ê燈台，kap伊ê燈盞，就是排列ê燈盞，kap伊lóng總ê器具，kap點光 ê油；
出埃及記 39 38| 金壇，抹ê油，芳ê香料，布棚門ê門籬；
出埃及記 39 39| 銅壇，kap伊ê銅ê層，伊ê kǹg，kap伊lóng總ê器具，洗盪 ê盆kap伊ê座，
出埃及記 39 40| 帳ê帳帷 kap伊ê柱，伊ê臼，帳門ê門籬，用ê索，釘ê釘，kap布棚kap會幕內一概做路用ê器具；
出埃及記 39 41| 精工ê衣服，tī聖所穿來服事，kap祭司亞倫ê聖衫，以及伊ê kiáⁿ e衫，做祭司來服事。
出埃及記 39 42| 以色列人照耶和華所吩咐摩西一切ê話，做一切ê工。
出埃及記 39 43| 摩西看見一切ê工，看ah，in已經做成，照耶和華所吩咐ê，in照án-ni做；摩西就kā in祝福。
出埃及記 40 1| 耶和華吩咐摩西講：
出埃及記 40 2| 正月初一，你tio̍h起聚集ê會幕。
出埃及記 40 3| 你tio̍h hē法櫃tī hit內面，用帳籬遮遮伊。
出埃及記 40 4| 扛桌入去，排設頂面ê物；扛燈台入去，點伊ê燈。
出埃及記 40 5| 扛燒香ê金壇，hē tī法櫃前，掛會幕門ê門籬。
出埃及記 40 6| 將燒祭ê壇，hē tī聚集ê會幕門前。
出埃及記 40 7| 將洗盪 ê盆，hē tī會幕kap壇ê中間，貯水tī盆內。
出埃及記 40 8| Koh tī四圍khiā帳帷，掛帳門ê門籬。
出埃及記 40 9| 用抹ê油抹會幕，kap其中凡所有ê，分別伊kap lóng總ê器具做聖；伊就做聖。
出埃及記 40 10| Koh抹燒祭ê壇，kap伊lóng總ê器具，分別壇做聖；壇就做至聖。
出埃及記 40 11| 也tio̍h抹洗盪 ê盆，分別伊做聖。
出埃及記 40 12| Koh tio̍h chhōa亞倫kap伊hiah-ê kiáⁿ，到會幕門前，用水kā in洗。
出埃及記 40 13| 也kā亞倫穿聖衫，koh用油抹伊，分別伊做聖，hō͘伊做祭司來服事我。
出埃及記 40 14| Koh chhōa伊hiah-ê kiáⁿ來，kā in穿內袍。
出埃及記 40 15| Tio̍h kā in抹油，親像抹in老父一樣，hō͘ in做祭司來服事我；in受抹油beh永遠做祭司，到ta̍k世代。
出埃及記 40 16| 摩西án-ni行；lóng是照耶和華所吩咐伊ê來行。
出埃及記 40 17| 第二年正月初一，會幕就khiā起來。
出埃及記 40 18| 摩西khiā會幕hē hiah-ê臼，khiā hiah-ê板，穿hiah-ê橫kông，khiā hiah-ê柱。
出埃及記 40 19| Tī會幕頂搭布棚，將布棚ê蓋，蓋(khàm)tī伊ê頂面，是照耶和華所吩咐摩西ê。
出埃及記 40 20| Koh用律法hē tī櫃內，用kǹg穿tī櫃裡，hē施恩所tī櫃頂。
出埃及記 40 21| 扛櫃入會幕，掛jia遮ê帳籬，jia遮法櫃，是照耶和華所吩咐摩西ê。
出埃及記 40 22| Koh將桌hē tī會幕內，tī會幕ê北勢，tī帳籬外；
出埃及記 40 23| hit頂面用餅排tī耶和華ê面前；是照耶和華所吩咐摩西ê。
出埃及記 40 24| Koh hē燈台tī會幕內，kap桌相對，tī會幕ê南pêng。
出埃及記 40 25| Tī耶和華ê面前點燈；是照耶和華所吩咐摩西ê。
出埃及記 40 26| Koh hē金壇tī會幕內ê帳籬前；
出埃及記 40 27| tī hit頂面燒芳料ê香；是照耶和華所吩咐摩西ê。
出埃及記 40 28| Koh掛會幕門ê門籬。
出埃及記 40 29| Tī聚集ê會幕門前，hē燒祭ê壇，將燒祭kap素祭獻tī hit頂面；是照耶和華所吩咐摩西ê。
出埃及記 40 30| Hē洗盪 ê盆tī會幕kap壇ê中間，盆內貯水，thang洗盪。
出埃及記 40 31| 摩西kap亞倫kap伊hiah-ê kiáⁿ，tī-hia洗手洗腳。
出埃及記 40 32| In入會幕ê時，á是就近壇 ê時，就洗；是照耶和華所吩咐摩西ê。
出埃及記 40 33| Tī會幕kap壇ê四圍，khiā帳帷，也掛帳帷門ê門籬；án-ni摩西就完工。
出埃及記 40 34| Hit時雲遮蓋會幕，耶和華ê榮光充滿會幕。
出埃及記 40 35| 摩西bōe能入會幕，因為雲停tī hit頂面；koh耶和華ê榮光充滿tī會幕。
出埃及記 40 36| 雲tùi會幕收上去ê時，以色列人就起身行in ê路站。
出埃及記 40 37| 雲若無收上去，in就無起身行，直直到雲收上去。
出埃及記 40 38| 日時耶和華ê雲tī會幕頂，暝時hit中間有火，tī以色列全家ê目睭前；tī in所行ê路站lóng是án-ni。
利未記 1 1| 耶和華叫摩西tùi會幕內，kā伊講：
利未記 1 2| 你tio̍h吩咐以色列人kā in講：Lín中間若有人獻禮物hō͘耶和華，tio̍h tùi牛群羊群中獻cheng-siⁿ做禮物。
利未記 1 3| 伊ê禮物若tùi牛群取做燒祭，就tio̍h獻一隻無瑕疵ê牛káng；tio̍h tī會幕門口獻伊，thang tī耶和華ê面前得tio̍h接納。
利未記 1 4| 伊tio̍h 按手tī燒祭ê cheng-siⁿ ê頭殼頂，就為tio̍h伊受接納，替伊贖罪。
利未記 1 5| 伊tio̍h tī耶和華ê面前thâi牛káng-á；亞倫ê kiáⁿ孫做祭司ê，tio̍h獻hit-ê血，將血hiù tī會幕門口，壇ê四周圍。
利未記 1 6| 伊tio̍h pak燒祭ê cheng-siⁿ ê皮，切伊ê肉一塊一塊。
利未記 1 7| 祭司亞倫ê kiáⁿ孫tio̍h用火hē tī壇頂，用柴排tī火ê頂面。
利未記 1 8| 亞倫ê kiáⁿ孫做祭司ê，tio̍h將肉塊kap頭kap油，排tī壇頂火裡ê柴。
利未記 1 9| 獨獨燒祭ê臟腑kap腿，伊tio̍h用水洗伊；祭司就tio̍h將一切lóng燒tī壇頂做燒祭，獻hō͘耶和華做芳芳ê火祭。
利未記 1 10| 伊ê禮物，若tùi羊群中來做燒祭，或是綿羊，或是山羊，tio̍h用無瑕疵ê公ê來獻。
利未記 1 11| Tio̍h tī壇邊ê北勢，thâi伊tī耶和華ê面前；亞倫ê kiáⁿ孫做祭司ê，tio̍h用伊ê血hiù tī壇ê四周圍。
利未記 1 12| Tio̍h kā伊切一塊一塊，連頭kap油；祭司tio̍h排tī壇頂火裡ê柴。
利未記 1 13| 獨獨臟腑kap腿，tio̍h用水洗伊；祭司tio̍h將一切lóng獻，燒tī壇頂；這是燒祭，獻hō͘耶和華做芳芳ê火祭。
利未記 1 14| 伊獻hō͘耶和華ê禮物，若用鳥隻做燒祭，就tio̍h獻ka-chui á是鴿á-kiáⁿ做禮物。
利未記 1 15| 祭司tio̍h帶鳥á到壇前，chūn斷伊ê頭，燒tī壇頂；伊ê血tio̍h le̍k tī壇邊。
利未記 1 16| Koh tio̍h將鳥ê kui kap伊ê毛除去，hiat tī壇邊ê東勢，火灰ê所在。
利未記 1 17| Tio̍h khiú鳥ê兩翼；將伊拆開，總是m̄-thang破hō͘伊斷；祭司tio̍h燒伊tī壇頂火裡ê柴；這是燒祭，獻hō͘耶和華做芳芳ê火祭。
利未記 2 1| 若有人獻素祭做禮物hō͘耶和華，tio̍h用幼ê麵粉做伊ê禮物；tio̍h thîn油tī hit頂面，hē乳香tī hit頂面。
利未記 2 2| 帶到亞倫ê kiáⁿ孫做祭司ê hia；伊就tùi幼ê麵粉中取出一把來，kap淡薄油，以及lóng總ê乳香；祭司就燒伊tī壇頂做記念；是獻hō͘耶和華做芳芳ê火祭。
利未記 2 3| 素祭所chhun-ê，tio̍h歸hō͘亞倫kap伊ê kiáⁿ孫；這是獻hō͘耶和華火祭中做至聖ê。
利未記 2 4| 你若帶火爐所pek ê禮物做素祭，tio̍h用幼麵粉ê無酵餅，用油調和ê，á是無酵ê薄餅用油抹ê。
利未記 2 5| 若用煎盤煎ê禮物做素祭，就tio̍h用調和油無酵ê幼麵粉。
利未記 2 6| Tio̍h peh kui塊，thîn油tī頂面；這是素祭。
利未記 2 7| 若用鼎á煮ê禮物做素祭；就tio̍h用油kap幼麵粉做。
利未記 2 8| Tio̍h將chiah-ê物做素祭，帶到耶和華ê面前，交代祭司，hō͘伊帶到壇前。
利未記 2 9| 祭司tio̍h tùi素祭中the̍h出做記念ê，燒tī壇頂；是獻hō͘耶和華做芳芳ê火祭。
利未記 2 10| 素祭所chhun-ê tio̍h歸hō͘亞倫kap伊ê kiáⁿ孫；這是獻hō͘耶和華ê火祭中做至聖ê。
利未記 2 11| 見若lín獻hō͘耶和華ê素祭，lóng m̄-thang用酵做伊，因為酵kap蜜lín lóng m̄-thang燒伊，來做火祭獻hō͘耶和華。
利未記 2 12| Chiah-ê物lín tio̍h獻hō͘耶和華，做起頭熟ê禮物；總是m̄-thang上壇頂做芳味。
利未記 2 13| 見若獻做素祭ê禮物，lóng tio̍h用鹽調和；tī你素祭ê頂面m̄-thang欠缺lín ê上帝立約ê鹽；你一切ê禮物，lóng tio̍h配鹽來獻。
利未記 2 14| 若用起頭成熟ê物做素祭，獻hō͘耶和華做禮物，tio̍h用新ê穗，就是過lún，過烘ê好五穀，獻伊做lín起頭成熟ê素祭。
利未記 2 15| 也tio̍h thîn油tī hit頂面，hē乳香tī hit頂面；這是素祭。
利未記 2 16| 祭司tio̍h將hit中間，做記念ê，就是過lún ê穗一份，kap油一份，以及一切ê乳香，lóng燒伊；這是獻hō͘耶和華ê火祭。
利未記 3 1| 伊ê禮物若是謝恩ê祭，或是tùi牛群中獻，無論是公ê，是母ê，tio̍h用無瑕疵ê獻tī耶和華ê面前。
利未記 3 2| 伊tio̍h 按手tī禮物ê頭殼頂，thâi伊tī會幕ê門口；亞倫kiáⁿ孫做祭司ê，tio̍h用血hiù tī壇ê周圍。
利未記 3 3| Tùi謝恩祭ê中間，tio̍h將火祭獻hō͘耶和華；用蓋臟腑ê油，kap臟腑所有ê油，
利未記 3 4| 以及兩粒腰子，kap in所有ê油，就是óa近腰雙pêng ê油，kap肝裡ê網紗，kap腰子，一概the̍h起來。
利未記 3 5| 亞倫ê kiáⁿ孫tio̍h燒伊tī壇裡燒祭ê頂面，就是tī火裡ê柴；是獻hō͘耶和華做芳芳ê火祭。
利未記 3 6| 伊ê禮物做謝恩ê祭獻hō͘耶和華ê，若是tùi羊群中，或是公ê，或是母ê，tio̍h用無瑕疵ê。
利未記 3 7| 若獻一隻羊á-kiáⁿ做禮物，tio̍h tī耶和華ê面前獻。
利未記 3 8| 也tio̍h 按手tī伊ê禮物ê頭殼頂，thâi伊tī會幕前；亞倫ê kiáⁿ孫tio̍h將伊ê血hiù tī壇ê周圍。
利未記 3 9| Tùi謝恩祭ê中間，tio̍h將火祭獻hō͘耶和華；hit中間ê油，kap伊ka-nn̂g-ki肥ê羊尾，tùi óa近脊骨ê所在the̍h起來，以及蓋臟腑ê油，kap臟腑所有ê油，
利未記 3 10| 以及兩粒腰子，kap in所有ê油，就是óa近腰雙pêng ê油，kap肝裡ê網紗，kap腰子，一概the̍h起來。
利未記 3 11| 祭司tio̍h燒伊tī壇頂；是獻hō͘耶和華做火祭ê食物。
利未記 3 12| 伊ê禮物若是山羊，tio̍h tī耶和華ê面前獻。
利未記 3 13| Tio̍h 按手tī伊ê頭殼，thâi伊tī會幕前；亞倫ê kiáⁿ孫tio̍h將血hiù tī壇ê周圍。
利未記 3 14| 伊tio̍h tùi這獻伊ê禮物做火祭hō͘耶和華。
利未記 3 15| 用蓋臟腑ê油，kap臟腑所有ê油，以及兩粒腰子，kap in所有ê油，就是óa近腰雙pêng ê油，kap肝頂ê網紗，kap腰子，一概the̍h起來。
利未記 3 16| 祭司tio̍h燒伊tī壇頂，做火祭ê食物，取伊ê芳芳ê；油lóng是耶和華ê。
利未記 3 17| Tī lín一切khiā起ê所在，油kap血lóng m̄-thang食；這beh做lín ta̍k世代永遠定tio̍h ê例。
利未記 4 1| 耶和華吩咐摩西講：
利未記 4 2| 你tio̍h吩咐以色列人講：若有人犯罪，錯誤犯tio̍h耶和華所命令m̄-thang行ê一項；
利未記 4 3| 若受抹油ê祭司犯罪，連累百姓tī罪，就tio̍h因為伊所犯ê罪，用無瑕疵ê牛káng-á，獻hō͘耶和華做贖罪祭。
利未記 4 4| 伊tio̍h牽牛káng-á到會幕門口，tī耶和華ê面前，按手tī牛káng-á ê頭殼頂，thâi牛káng-á tī耶和華ê面前。
利未記 4 5| 受抹油ê祭司tio̍h取淡薄牛káng ê血，帶到會幕。
利未記 4 6| 祭司tio̍h用指頭á ùn血，tī耶和華ê面前，tùi聖所ê帳籬前，hiù血七pái。
利未記 4 7| 祭司koh tio̍h用淡薄血抹tī會幕內，tī耶和華ê面前，香壇hiah-ê角；伊也tio̍h用牛káng-á ê血lóng piàⁿ tī會幕門口燒祭ê壇腳。
利未記 4 8| 伊tio̍h用贖罪祭ê牛káng-á所有ê油lóng the̍h起來，用蓋臟腑ê油，kap臟腑所有ê油，
利未記 4 9| 以及兩粒腰子，kap in所有ê油，就是óa近腰雙pêng ê油，kap肝裡ê網紗，kap腰子，一概the̍h起來，kap tùi謝恩祭ê牛káng-á所the̍h起來-ê一樣；
利未記 4 10| 祭司tio̍h燒hiah-ê tī燒祭ê壇頂。
利未記 4 11| 牛káng-á ê皮kap所有ê肉，kap伊ê頭，伊ê腿，伊ê臟腑，伊ê糞，
利未記 4 12| 就是ka-nn̂g隻牛káng-á tio̍h帶出營外到清氣ê地，piàⁿ火灰ê所在；用火燒tī柴頂，tī piàⁿ火灰ê所在燒伊。
利未記 4 13| 若是以色列全會行錯，行耶和華所命令m̄-thang行ê一項事，致到有罪，tāi-chì iáu-kú隱密，會眾看無tio̍h ê。
利未記 4 14| 到所犯ê罪，人一下知，會眾就tio̍h獻一隻牛káng-á-kiáⁿ做贖罪祭；牽到會幕前。
利未記 4 15| 會中ê長老就tio̍h tī耶和華ê面前按手tī牛káng-á ê頭殼頂，牛káng-á tio̍h thâi tī耶和華ê面前。
利未記 4 16| 受抹油ê祭司tio̍h取淡薄牛káng-á ê血，帶到會幕；
利未記 4 17| 祭司tio̍h用指頭á ùn血tī耶和華ê面前，tī帳籬ê頭前，hiù七pái。
利未記 4 18| Koh tio̍h用淡薄血抹tī會幕內，tī耶和華ê面前ê壇hiah-ê角；伊也tio̍h用所有ê血，lóng piàⁿ tī會幕ê門口燒祭ê壇腳。
利未記 4 19| Tio̍h將所有ê油lóng the̍h起來，燒tī壇頂。
利未記 4 20| Tio̍h行tī chit隻牛káng-á，親像所行tī贖罪祭ê牛káng-á，tio̍h照án-ni行；祭司tio̍h án-ni替in贖罪，in就beh得tio̍h赦免。
利未記 4 21| 伊tio̍h將牛káng-á帶出營外燒伊，親像燒頭一隻牛káng-á一樣；這是會眾ê贖罪祭。
利未記 4 22| 官長若有犯罪，錯誤行耶和華伊ê上帝所命令m̄-thang行ê一項事，致到有罪；
利未記 4 23| 所犯ê罪到伊家己知，就tio̍h牽一隻無瑕疵ê山羊káng做伊ê禮物。
利未記 4 24| Tio̍h按伊ê手tī山羊ê頭殼頂，thâi伊tī耶和華ê面前，tī thâi燒祭ê cheng-siⁿ ê所在；這是贖罪祭。
利未記 4 25| 祭司tio̍h用指頭á the̍h淡薄贖罪祭ê血，抹tī燒祭ê壇hiah-ê角，將血piàⁿ tī燒祭ê壇腳。
利未記 4 26| 所有ê油，伊lóng tio̍h燒tī壇頂，親像謝恩祭ê油一樣；論到伊ê罪，祭司tio̍h án-ni kā伊贖罪，伊就beh得tio̍h赦免。
利未記 4 27| 百姓中若有人錯誤犯罪，行耶和華所命令m̄-thang行ê一項事，致到有罪，
利未記 4 28| 所犯ê罪到伊家己知，伊因為所犯ê罪，就tio̍h牽一隻無瑕疵ê山羊母，做伊ê禮物。
利未記 4 29| Tio̍h按伊ê手tī贖罪cheng-siⁿ ê頭殼頂，tī燒祭ê所在thâi贖罪祭ê cheng-siⁿ；
利未記 4 30| 祭司tio̍h用指頭á the̍h淡薄羊血，抹tī燒祭ê壇hiah-ê角；所有ê血lóng tio̍h piàⁿ tī壇腳裡。
利未記 4 31| Tio̍h將伊所有ê油lóng the̍h起來，親像the̍h謝恩祭ê油一樣，祭司tio̍h燒伊tī壇頂，tī耶和華ê面前，做芳味；祭司tio̍h為伊贖罪，伊就beh得tio̍h赦免。
利未記 4 32| 伊若牽一隻綿羊á做贖罪祭ê禮物，就tio̍h牽一隻無瑕疵ê羊母。
利未記 4 33| Tio̍h按伊ê手tī贖罪cheng-siⁿ ê頭殼頂；tī thâi燒祭ê所在，thâi贖罪祭ê cheng-siⁿ。
利未記 4 34| 祭司tio̍h用指頭á the̍h淡薄贖罪祭cheng-siⁿ ê血，抹tī燒祭ê壇hiah-ê角，所有ê血lóng tio̍h piàⁿ tī壇腳裡。
利未記 4 35| Tio̍h將伊所有ê油lóng the̍h起來，親像謝恩祭the̍h去羊á ê油一樣；祭司tio̍h燒伊tī壇頂，親像獻hō͘耶和華ê火祭；論到伊所犯tio̍h ê罪，祭司tio̍h án-ni kā伊贖罪，伊就beh得tio̍h赦免。
利未記 5 1| 若有人犯罪，就是聽見chiù -chōa ê聲，也伊本tio̍h做干證，總是所看見，á是所知ê，伊m̄講：伊tio̍h擔當伊ê罪。
利未記 5 2| 若有人摸tio̍h無清氣ê物，或是無清氣ê獸ê身屍，或是無清氣ê cheng-siⁿ ê身屍，或是無清氣ê蟲thōa ê身屍，伊也m̄知，伊就無清氣，伊就有罪。
利未記 5 3| á是伊摸tio̍h別人ê無清氣，無論bak-tio̍h甚麼無清氣來無清氣，總是伊m̄知；到一下知，就有罪。
利未記 5 4| á是有人隨便chiù -chōa，嘴講beh做pháiⁿ，beh做好，無論人tī甚麼事隨便chiù -chōa，伊也m̄知；到一下知，就tī chiah-ê項ê一項，算做有罪。
利未記 5 5| 伊tī chiah-ê項ê一項有罪，就tio̍h承認伊所犯ê罪。
利未記 5 6| 也tio̍h因為所犯ê罪，帶補過失ê祭，到耶和華ê面前，就是羊群中ê母ê，或是綿羊á，或是山羊做贖罪ê祭；論到伊ê罪，祭司tio̍h án-ni kā伊贖。
利未記 5 7| 伊ê氣力若無夠額thang獻一隻羊á，就tio̍h因為伊所犯ê罪，用兩隻ka-chui，á是兩隻鴿á-kiáⁿ，帶到耶和華ê面前做補過失ê祭；一隻做贖罪祭，一隻做燒祭。
利未記 5 8| 伊tio̍h將chiah-ê帶到祭司hia；祭司就tio̍h事先獻hit隻做贖罪祭ê；tùi頷頸chūn伊ê頭，總是m̄-thang kā伊破開。
利未記 5 9| 伊也tio̍h用chit-ê贖罪祭ê血，hiù tī壇邊；所chhun ê血tio̍h le̍k tī壇腳；這是贖罪祭。
利未記 5 10| 伊tio̍h照例獻第二隻做燒祭；論到伊所犯ê罪，祭司tio̍h照án-ni kā伊贖；就beh得tio̍h赦免。
利未記 5 11| 伊ê氣力若無夠額thang獻兩隻ka-chui，á是兩隻鴿á-kiáⁿ，就tio̍h因為伊所犯ê罪，帶伊ê禮物來，就是幼ê麵粉i-hoat ê十份一，做贖罪祭，m̄-thang落油，也m̄-thang chham乳香；因為是贖罪祭。
利未記 5 12| 伊tio̍h將禮物帶到祭司hia；祭司tio̍h la̍k一la̍k，來做伊ê記念，燒tī壇頂，照獻hō͘耶和華ê火祭；這是贖罪祭。
利未記 5 13| 論到伊tī chit幾項事ê中間，所犯ê一項，祭司tio̍h án-ni kā伊贖，就伊beh得tio̍h赦免；所chhun ê lóng歸hō͘祭司，kap素祭一樣。
利未記 5 14| 耶和華吩咐摩西講：
利未記 5 15| 人若tī耶和華ê聖物錯誤犯罪，致到有過失，就tio̍h用補過失ê祭來獻hō͘耶和華，照理所估sià-khek-le̍k ê銀，就是照聖所ê sià-khek-le̍k，tùi羊群中用無瑕疵ê綿羊káng，做補過失ê祭；
利未記 5 16| koh伊因為tī聖物ê錯誤tio̍h賠，另外tio̍h加五份ê一份交hō͘祭司；祭司tio̍h用補過失ê祭ê綿羊káng，替伊贖罪，伊就beh得tio̍h赦免。
利未記 5 17| 若有人犯罪行耶和華所命令m̄-thang行ê一項事，伊雖然m̄知也是有罪，就tio̍h擔當伊ê罪。
利未記 5 18| 伊tio̍h照你所估ê，tùi羊群中牽一隻無瑕疵ê綿羊káng，來交hō͘祭司做補過失ê祭，因為伊錯誤犯tio̍h，伊也m̄知，祭司就beh替伊贖罪，伊就beh得tio̍h赦免。
利未記 5 19| 這是補過失ê祭；因為伊tī耶和華ê面前實在有過失。
利未記 6 1| 耶和華吩咐摩西講：
利未記 6 2| 若有人犯罪干犯耶和華，對伊ê厝邊行詭詐，或是所交代伊物件，或是kau-koan買賣，或是搶人ê財物，
利未記 6 3| 或是欺壓厝邊，或是拾tio̍h失落ê物，行詭詐，白賊來chiù -chōa；tī人所行一切ê事ê中間，犯tio̍h一項，來有罪；
利未記 6 4| 伊若犯tio̍h致到有過失，就tio̍h 還所搶ê，á是因為欺壓所得tio̍h-ê，á是所交代伊ê物，á是人失落hō͘伊所拾tio̍h ê物；
利未記 6 5| á是伊因為甚麼物白賊chiù -chōa，就tio̍h照數額來還，另外加五份ê一份；tī查出伊有過失ê日，tio̍h還本主。
利未記 6 6| 也tio̍h照你所估ê，用伊補過失ê祭，就是羊群中一隻無瑕疵ê綿羊káng牽到耶和華ê面前，交hō͘祭司做補過失ê祭。
利未記 6 7| 祭司tio̍h tī耶和華ê面前，替伊贖罪，伊無論行甚麼事，hō͘伊有罪，lóng beh得tio̍h赦免。
利未記 6 8| 耶和華吩咐摩西講：
利未記 6 9| 你tio̍h命令亞倫kap伊ê kiáⁿ孫講：燒祭ê例是án-ni；燒祭tio̍h hē tī壇ê柴頂，一暝到光；壇頂ê火tio̍h常常to̍h。
利未記 6 10| 祭司tio̍h穿幼苧布ê衣服，下身也tio̍h穿幼苧布ê褲，將壇頂ê火所燒做燒祭ê灰收起來，piàⁿ tī壇邊。
利未記 6 11| 然後tio̍h thǹg去chit-ê衣服，穿別號ê衣服，將火灰帶出營外到清氣ê所在。
利未記 6 12| 壇頂ê火tio̍h tī頂面常常to̍h，m̄-thang hoa；祭司tio̍h ta̍k早起tī hit頂面燒chhâ，koh將燒祭排tī壇頂，tī hit頂面燒謝恩祭ê油。
利未記 6 13| tī壇頂ê火tio̍h常常to̍h，m̄-thang hoa。
利未記 6 14| 素祭ê例是án-ni；亞倫ê kiáⁿ孫tio̍h tī壇前，將這獻tī耶和華ê面前。
利未記 6 15| 伊tio̍h tùi hit中間，the̍h出素祭ê麵粉一把，kap油，kap素祭中所有ê乳香，燒tī壇頂，做記念，獻hō͘耶和華做芳味。
利未記 6 16| 所chhun-ê亞倫kap伊ê kiáⁿ孫tio̍h食伊；tio̍h tī聖ê所在，m̄-thang chham酵，來食；tio̍h tī會幕ê院內食。
利未記 6 17| M̄-thang chham酵來pek伊。這是我tùi我ê火祭中，賞賜in ê份額；是至聖ê，kap贖罪祭，以及補過失ê祭一樣。
利未記 6 18| 見若亞倫kiáⁿ孫中ta-po͘-ê，lóng tio̍h食伊，tùi耶和華ê火祭中，做永遠ê份額，直到lín ê萬代；摸 chiah-ê祭物ê，lóng beh成做聖。
利未記 6 19| 耶和華吩咐摩西講：
利未記 6 20| 亞倫kap伊ê kiáⁿ孫tī伊受抹油ê日，所tio̍h獻hō͘耶和華ê禮物，就是幼ê麵粉i-hoat十份ê一份，做常常獻ê素祭；早起時一半，ê-hng時一半。
利未記 6 21| Tio̍h tī 煎盤用油來做；調和了，你就tio̍h the̍h入來；pek好一塊一塊，做素祭，獻hō͘耶和華做芳味。
利未記 6 22| 伊ê kiáⁿ孫中續接伊受抹油做祭司，tio̍h獻伊，tio̍h一盡燒hō͘耶和華；這是永遠ê例。
利未記 6 23| 祭司ê素祭tio̍h一盡燒，m̄-thang食伊。
利未記 6 24| 耶和華吩咐摩西講：
利未記 6 25| 你tio̍h吩咐亞倫kap伊ê kiáⁿ孫講：贖罪祭ê例，就是án-ni；tio̍h tī耶和華ê面前thâi燒祭ê cheng-siⁿ ê所在，來thâi贖罪祭ê cheng-siⁿ；這是至聖ê物。
利未記 6 26| 為贖罪獻chit-ê祭ê祭司tio̍h食伊；tio̍h tī聖ê所在，就是tī會幕ê院內食伊。
利未記 6 27| 見若摸伊ê肉ê，beh成做聖；伊ê血若hiù tī甚麼衣服ê頂面，所hiù-tio̍h hit領，你tio̍h tī聖ê所在洗。
利未記 6 28| 若煮tī磁ê器具，tio̍h kā伊kòng破；若煮tī銅ê器具，chit-ê器具tio̍h 過磨，chiah用水洗。
利未記 6 29| 見若祭司中ê ta-po͘丁，lóng tio̍h食伊；這是至聖ê物。
利未記 6 30| 見若贖罪祭，伊ê血若帶入會幕tī聖所贖罪，lóng m̄-thang食伊；tio̍h用火燒伊。
利未記 7 1| 補過失ê祭ê規例就是án-ni；chit-ê是至聖ê。
利未記 7 2| tī thâi燒祭ê所在，也tio̍h tī-hia thâi補過失ê祭；伊ê血tio̍h hiù tī壇裡ê四圍。
利未記 7 3| 伊ê油tio̍h lóng獻；hit-ê肥ê尾，kap蓋臟腑ê油，兩粒腰子，
利未記 7 4| kap in所有ê油，就是óa近腰雙pêng ê油，kap肝裡ê網紗，kap腰子一概the̍h起來。
利未記 7 5| 祭司tio̍h tī壇頂燒伊，做獻hō͘耶和華ê火祭；是補過失ê祭。
利未記 7 6| 祭司中ê ta-po͘丁lóng tio̍h食伊，tī聖ê所在食；這是至聖ê。
利未記 7 7| 贖罪祭甚麼款，補過失ê祭也是án-ni；in ê規例是一樣；用hit-ê來贖罪ê祭司，就得tio̍h chit-ê物。
利未記 7 8| 祭司kā人獻燒祭，就伊所獻燒祭ê cheng-siⁿ ê皮，歸tī祭司本身。
利未記 7 9| 見若tī火爐pek ê素祭，kap tī鼎á tī煎盤備辦ê，lóng tio̍h歸tī獻hit-ê祭ê祭司。
利未記 7 10| 見若素祭，無論是chham油ê，á是乾ê，lóng tio̍h歸亞倫ê kiáⁿ孫，大家平分。
利未記 7 11| 人獻謝恩祭hō͘耶和華，hit-ê規例就是án-ni。
利未記 7 12| 伊若為tio̍h感謝來獻，就tio̍h用調和油ê無酵餅，kap抹油無酵ê薄餅，以及chhiau hō͘伊chiâu ê麵粉，用油調和做ê餅，kap感謝ê祭相kap來獻。
利未記 7 13| tio̍h用有酵ê餅，kap為tio̍h感謝來獻ê謝恩祭，kap伊ê禮物相kap來獻。
利未記 7 14| Tio̍h tùi ta̍k項禮物ê中間，the̍h一項獻hō͘耶和華做舉祭；這tio̍h歸tī hiù謝恩祭ê血ê祭司。
利未記 7 15| 為tio̍h感謝來獻ê謝恩祭ê肉，tio̍h tī獻禮物ê日食伊，一點á m̄-thang 留到天光。
利未記 7 16| 若伊所獻ê禮物，是為tio̍h謝願，á是甘心獻ê，tio̍h tī伊獻祭ê日食伊；所chhun-ê明á日thang食伊。
利未記 7 17| 獨獨所chhun ê祭肉，到第三日tio̍h用火燒。
利未記 7 18| 到第三日若食謝恩祭ê肉，chit-ê祭無得tio̍h接納，也無kā獻ê算額；反tńg是做thang厭惡ê；食伊ê人就tio̍h擔當伊ê罪。
利未記 7 19| 祭肉若kha̍p-tio̍h無清氣ê物，就m̄-thang食，tio̍h用火燒。論到祭ê肉，見若清氣ê人lóng thang食伊；
利未記 7 20| 獨獨屬tī耶和華謝恩祭ê肉，人若身軀bak-tio̍h無清氣來食伊，chit-ê人tio̍h tùi伊ê百姓中剪除去。
利未記 7 21| 有人摸tio̍h甚麼無清氣ê物，或是人ê無清氣，或是無清氣ê cheng-siⁿ，或是無清氣可惡ê物，來食tio̍h屬tī耶和華謝恩祭ê肉，chit-ê人tio̍h tùi伊ê百姓中剪除去。
利未記 7 22| 耶和華吩咐摩西講：
利未記 7 23| 你tio̍h吩咐以色列人講：無論是牛，á是綿羊，á是山羊ê油，lín lóng m̄-thang食伊。
利未記 7 24| 家己死ê ê油，kap hō͘野獸拆ê ê油，thang做別物ê路用；獨獨lín千萬m̄-thang食。
利未記 7 25| 能thang獻hō͘耶和華做火祭ê cheng-siⁿ ê油，見若食伊ê人，hit-ê人tio̍h tùi伊ê百姓中剪除去。
利未記 7 26| tī lín一切所khiā起ê所在，無論是鳥á是野獸ê血，lín lóng m̄-thang食伊。
利未記 7 27| 無論甚麼人食甚麼血，hit人tio̍h tùi伊ê百姓中剪除去。
利未記 7 28| 耶和華吩咐摩西講：
利未記 7 29| 你tio̍h吩咐以色列人講：見若獻謝恩祭hō͘耶和華ê，tio̍h tùi伊ê謝恩祭中，帶伊ê禮物來hō͘耶和華。
利未記 7 30| 伊tio̍h親手帶獻hō͘耶和華ê火祭來，就是帶油kap胸來，thang用胸tī耶和華ê面前做搖祭，來搖伊。
利未記 7 31| 祭司tio̍h將油燒tī壇頂；獨獨胸 tio̍h歸tī亞倫kap伊ê kiáⁿ孫。
利未記 7 32| Lín tio̍h tùi lín謝恩祭，將chiàⁿ腿做舉祭，歸hō͘祭司。
利未記 7 33| 亞倫ê kiáⁿ孫中，獻謝恩祭ê血kap油ê，tio̍h得tio̍h chit-ê chiàⁿ腿做in ê份額。
利未記 7 34| 因為我tùi以色列人謝恩祭ê中間取chit-ê搖ê胸，kap舉起ê腿，hō͘祭司亞倫kap伊ê kiáⁿ孫，做in tùi以色列人所永遠得tio̍h ê份額。
利未記 7 35| 這是tùi耶和華火祭中，the̍h出做亞倫受抹油ê份額，kap伊ê kiáⁿ孫受抹油ê份額，tī伊chhōa in來當祭司ê職服事耶和華ê日。
利未記 7 36| 就是伊kain抹油ê日，耶和華吩咐以色列人供給in ê，做in ta̍k世代永遠得tio̍h ê份額。
利未記 7 37| 這是燒祭、素祭、贖罪祭、補過失ê祭、設立性質ê祭，kap謝恩祭ê規例。
利未記 7 38| lóng是耶和華tī西奈山所命令摩西ê，就是伊tī西奈曠野命令以色列人獻禮物hō͘耶和華ê日。
利未記 8 1| 耶和華吩咐摩西講：
利未記 8 2| 你tio̍h將亞倫kap伊ê kiáⁿ，以及衣服，抹in ê油，kap贖罪祭ê一隻牛káng，兩隻綿羊káng，一筐無酵餅，lóng帶來。
利未記 8 3| Koh招集會眾到會幕門口。
利未記 8 4| 摩西照耶和華所命令伊ê來行；tùi án-ni會眾就聚集tī會幕門口。
利未記 8 5| 摩西kā會眾講：這就是耶和華所命令tio̍h行ê事。
利未記 8 6| 摩西帶亞倫kap伊ê kiáⁿ來，用水kā in洗。
利未記 8 7| Kā伊穿內衫，hâ帶，穿外袍，tha̍h í-hut-tek，用奇巧ê工所織í-hut-tek ê帶 kā伊hâ，用án-ni來縛伊tī伊ê身軀。
利未記 8 8| Koh kā伊tiò補褂，用O͘-lêng kap Thó͘-bêng，hē tī補褂內。
利未記 8 9| 用帽戴tī伊ê頭殼；tī帽頭前ê頂面tiò金牌，就是聖ê冕旒；lóng是照耶和華所命令摩西ê。
利未記 8 10| 摩西用抹in ê油抹會幕，kap其中所有ê物，分別伊做聖。
利未記 8 11| Koh用hit-ê油hiù壇頂七pái，也抹壇kap伊一切ê器具kap洗盪ê盆，kap伊ê座，分別伊做聖。
利未記 8 12| Koh用抹ê油倒tī亞倫ê頭殼頂，來抹伊，分別伊做聖。
利未記 8 13| 摩西帶亞倫ê kiáⁿ來，kain穿內衫，hâ帶，包頭殼ê巾；lóng是照耶和華所命令摩西ê。
利未記 8 14| 伊牽贖罪祭ê牛káng-á來；亞倫kap伊ê kiáⁿ 按手tī贖罪祭牛káng-á ê頭殼。
利未記 8 15| 就thâi伊；摩西the̍h血，用指頭á抹tī壇頂四周圍hiah-ê角，hō͘壇清氣；將血倒tī壇腳hia，分別伊做聖，kā伊贖罪。
利未記 8 16| Koh the̍h臟腑所有ê油，kap肝裡ê網紗，以及兩-粒腰子，kap in所有ê油，摩西lóng燒伊tī壇頂。
利未記 8 17| 若是牛káng-á，伊ê皮，伊ê肉，伊ê糞，用火燒tī營外；是照耶和華所命令摩西ê。
利未記 8 18| 伊牽燒祭ê綿羊káng來；亞倫kap伊ê kiáⁿ 按手tī羊káng ê頭殼。
利未記 8 19| 就thâi伊；摩西用血hiù tī壇頂ê周圍。
利未記 8 20| 將羊切一塊一塊；摩西用頭，kap肉塊，以及油lóng燒伊。
利未記 8 21| 用水洗臟腑kap腿；摩西就將ka-nn̂g 隻羊燒tī壇頂，做芳芳ê燒祭，做火祭獻hō͘耶和華；lóng是照耶和華所命令摩西ê。
利未記 8 22| 伊koh牽第二隻綿羊káng，就是設立性質ê禮ê羊，亞倫kap伊ê kiáⁿ 按手tī羊ê頭殼。
利未記 8 23| 就thâi伊；摩西the̍h淡薄血抹tī亞倫ê chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇。
利未記 8 24| Koh帶亞倫ê kiáⁿ來，摩西用淡薄血抹tṳn chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇；摩西koh用血hiù tī壇頂ê周圍。
利未記 8 25| Koh取油，kap肥ê尾，以及臟腑一切ê油，kap肝裡ê網紗，兩粒腰子kap in ê油，kap chiàⁿ腿。
利未記 8 26| Koh tùi耶和華ê面前tóe無酵餅ê筐，the̍h出一塊無酵餅，一塊油餅，一塊薄餅，lóng hē tī油kap chiàⁿ腿頂。
利未記 8 27| 將這一切hē tī亞倫ê手，kap伊ê kiáⁿ ê手，做搖祭，tī耶和華ê面前搖伊。
利未記 8 28| 摩西tùi in ê手the̍h落來，燒tī壇裡燒祭ê頂面，lóng是設立性質ê禮，做芳芳；是做獻hō͘耶和華ê火祭。
利未記 8 29| 摩西the̍h羊ê胸做搖祭，tī耶和華ê面前搖伊；是tī設立性質ê禮ê羊，摩西所得tio̍h ê份額；lóng是照耶和華所命令摩西ê。
利未記 8 30| 摩西the̍h抹ê油，kap壇頂ê血，hiù tī亞倫kap伊ê衫，以及伊ê kiáⁿ，kap伊ê kiáⁿ ê衫；hō͘亞倫kap伊ê衫，以及伊ê kiáⁿ kap伊ê kiáⁿ ê衫，相kap做聖。
利未記 8 31| 摩西對亞倫kap伊ê kiáⁿ講：將肉煮tī會幕ê門口，tī-hia食伊，也食設立性質ê禮筐á內ê餅，照我所命令ê，講：這是亞倫kap伊ê kiáⁿ tio̍h食ê。
利未記 8 32| 所chhun ê肉kap餅，lín tio̍h用火燒去。
利未記 8 33| Lín七日久m̄-thang出會幕ê毛，到lín受設立ê禮ê日滿；因為七日久伊beh kā lín行設立ê禮。
利未記 8 34| 親像今á日所行ê，耶和華吩咐tio̍h án-ni行，為tio̍h lín贖罪。
利未記 8 35| 七日久lín tio̍h暝日tiàm tī會幕門口，守耶和華所命令ê職份，免得lín死；因為我所受ê命令是án-ni。
利未記 8 36| 亞倫kap伊ê kiáⁿ就行耶和華託摩西所命令一切ê事。
利未記 9 1| 到第八日，摩西召亞倫kap伊ê kiáⁿ，以及以色列hiah-ê長老來。
利未記 9 2| 對亞倫講：你tio̍h取一隻細隻牛káng-á，做贖罪祭，一隻綿羊káng做燒祭，tio̍h無瑕疵ê，獻tī耶和華ê面前。
利未記 9 3| 你也tio̍h吩咐以色列人講：Lín tio̍h取一隻山羊káng做贖罪祭；koh取一隻牛á-kiáⁿ，kap一隻綿羊á，lóng tio̍h未滿年，koh tio̍h無瑕疵ê，做燒祭。
利未記 9 4| Koh取一隻牛káng，一隻綿羊káng，做謝恩祭，獻tī耶和華ê面前，kap取調和油ê素祭；因為今á日耶和華beh顯現hō͘ lín看。
利未記 9 5| In就照摩西所命令ê帶到會幕前；會眾lóng近óa來khiā tī耶和華ê面前。
利未記 9 6| 摩西講：這是耶和華命令lín所tio̍h行ê；耶和華ê榮光就beh顯現hō͘ lín看。
利未記 9 7| 摩西對亞倫講：你tio̍h到壇前，獻你ê贖罪祭，kap你ê燒祭，為本身kap百姓贖罪；koh獻百姓ê禮物，替in贖罪，lóng照耶和華所命令ê。
利未記 9 8| 亞倫就到壇前，thâi hit隻牛á-kiáⁿ，ūi本身做贖罪祭ê。
利未記 9 9| 亞倫chiah-ê kiáⁿ phâng hit-ê血hō͘伊；伊就用指頭á ùn血，抹tī壇頂hiah-ê角；koh用血tò tī壇腳裡。
利未記 9 10| 獨獨贖罪祭ê油kap腰子，kap肝裡ê網紗，伊lóng燒tī壇頂；照耶和華所命令摩西ê。
利未記 9 11| 伊koh用火將肉kap皮燒tī營外。
利未記 9 12| 就thâi燒祭ê cheng-siⁿ；亞倫chiah-ê kiáⁿ phâng血hō͘伊，伊就hiù tī壇頂ê周圍。
利未記 9 13| In koh用燒祭ê肉，一塊一塊連頭the̍h hō͘伊；伊lóng燒tī壇頂。
利未記 9 14| 伊koh洗臟腑kap腿，燒tī壇頂燒祭ê頂面。
利未記 9 15| 伊帶百姓ê禮物，將hit隻做百姓贖罪祭ê山羊káng thâi伊，為tio̍h罪來獻，kap起頭ê同一樣。
利未記 9 16| 也帶燒祭照例來獻。
利未記 9 17| 伊koh帶素祭，tùi hit中間mi一把；這是tī早起時ê燒祭以外。
利未記 9 18| Koh thâi牛káng kap綿羊káng做百姓ê謝恩祭；亞倫chiah-ê kiáⁿ phâng血hō͘伊，伊就hiù tī壇頂ê周圍。
利未記 9 19| Koh the̍h牛káng ê油；kap綿羊káng肥ê尾，以及蓋臟腑ê油，kap腰子，kap肝裡ê網紗。
利未記 9 20| In將chiah-ê油hē tī hiah-ê胸 ê頂面，伊就將油燒tī壇頂。
利未記 9 21| chiah-ê胸kap chiàⁿ腿，亞倫用伊做搖祭，tī耶和華ê面前搖伊；lóng是照摩西所命令ê。
利未記 9 22| 亞倫ǹg百姓kia̍h起手，kain祝福；伊已經獻贖罪祭、燒祭、謝恩祭，就落來。
利未記 9 23| 摩西亞倫進入會幕，koh出來kā百姓祝福；耶和華ê榮光就顯現hō͘眾百姓看見。
利未記 9 24| 有火tùi耶和華ê面前出來，燒壇頂ê燒祭，kap油；眾百姓看見，就出大歡喜ê聲，仆tī地裡。
利未記 10 1| 亞倫ê kiáⁿ Ná-tap、A-pí-hō͘，ta̍k-ê the̍h家己ê香爐，tóe火，kap香，tī耶和華ê面前獻別號ê火，是伊所無命令in ê。
利未記 10 2| 就有火tùi耶和華ê面前發出，來燒in；in就死tī耶和華ê面前。
利未記 10 3| 摩西對亞倫講：這是耶和華所講ê；伊講：我beh tī親近我ê人，顯明做聖；tī眾百姓ê面前，我beh得tio̍h榮光。亞倫也靜靜。
利未記 10 4| 摩西叫亞倫ê叔O͘-siat ê kiáⁿ，Bí-sa-lī、 Í-lī-sat-hoán來，kain講：進前來將lín ê親人tùi聖所ê面前扛到營外。
利未記 10 5| In兩人進前來，就in所穿ê衫扛出營外；是照摩西所命令ê。
利未記 10 6| 摩西對亞倫kap伊ê kiáⁿ Í-lī-a-sat、Í-tha-má講：M̄-thang phah散頭毛，也m̄-thang拆裂衫；免得lín死，koh免得耶和華受氣會眾；獨獨lín ê兄弟以色列全家，為tio̍h耶和華所發出ê火來哀哭。
利未記 10 7| Lín也m̄-thang出會幕門，驚了lín會死；因為耶和華ê油抹tī lín ê身軀；in就照摩西ê話來行。
利未記 10 8| 耶和華吩咐亞倫講：
利未記 10 9| 你kap你ê kiáⁿ入會幕ê時，薄酒厚酒，lóng m̄-thang lim，免得lín死，這beh做lín ta̍k世代永遠ê例；
利未記 10 10| hō͘ lín thang分別聖kap無聖ê，無清氣kap清氣ê；
利未記 10 11| koh hō͘ lín thang將耶和華託重摩西吩咐以色列人一切ê律例教示in。
利未記 10 12| 摩西對亞倫kap伊所chhun ê kiáⁿ Í-lī-a-sat、Í-tha-má講：Lín the̍h耶和華火祭所chhun ê素祭，tio̍h tī壇邊食伊，m̄-thang chham酵；因為是至聖ê。
利未記 10 13| Lín tio̍h食伊tī聖ê所在，因為tī獻hō͘耶和華ê火祭中，這是你ê份額，kap你ê kiáⁿ ê份額；所命令我ê就是án-ni。
利未記 10 14| 所搖ê胸，所舉起ê腿，lín tio̍h tī清氣ê所在食伊，你kap你ê kiáⁿ，你ê cha-bó͘-kiáⁿ，lóng tio̍h相kap食；因為chiah-ê是tùi以色列人謝恩祭中hō͘你，做你ê份額，kap你ê kiáⁿ ê份額。
利未記 10 15| 所舉起ê腿，所搖ê胸，in tio̍h kap火祭ê油相kap帶來，做搖祭tī耶和華ê面前搖伊；這tio̍h歸你kap你ê kiáⁿ，做永遠得tio̍h ê份額；lóng是照耶和華所命令ê。
利未記 10 16| hit時摩西致意chhē做贖罪祭ê山羊káng；看ah，已經燒去；就受氣亞倫所chhun ê kiáⁿ Í-lī-a-sat、Í-tha-má，講：
利未記 10 17| chit-ê贖罪祭已經是至聖ê，伊koh用hit-ê歸hō͘ lín，來擔當會眾ê罪過，tī耶和華ê面前kain贖；lín啥事無食伊tī聖ê所在ah?
利未記 10 18| 看ah，hit-ê血無帶入聖所內；lín本tio̍h食伊tī聖所；照我所命令ê。
利未記 10 19| 亞倫對摩西講：看ah，今á日in tī耶和華ê面前獻in ê贖罪祭，kap in ê燒祭；我koh tú-tio̍h親像án-ni；我若今á日食贖罪祭，耶和華kiám會看做好mah?
利未記 10 20| 摩西聽見，就掠chit-ê話做好。
利未記 11 1| 耶和華吩咐摩西亞倫，對in講：
利未記 11 2| Lín tio̍h吩咐以色列人講：Tī地上一切走獸中thang食ê活物，就是chiah-ê。
利未記 11 3| 見若分蹄拆叉、翻草ê cheng-siⁿ，lín lóng thang食伊。
利未記 11 4| 獨獨翻草，á是分蹄ê中間m̄-thang食ê，就是chiah-ê；駱駝，因為翻草，無分蹄，對tī lín是無清氣。
利未記 11 5| Sa-hoan，因為有翻草無分蹄，對tī lín是無清氣。
利未記 11 6| 兔á，因為有翻草，無分蹄，對tī lín是無清氣。
利未記 11 7| 豬，因為有分蹄拆叉，總是無翻草，對tī lín是無清氣。
利未記 11 8| Hiah-ê肉lín lóng m̄-thang食；死ê lín lóng m̄-thang摸；對tī lín是無清氣。
利未記 11 9| 水中lín所thang食ê就是chiah-ê；見若tī水裡、海裡、河裡，有翅有鱗ê，lóng thang食伊。
利未記 11 10| 見若tī海裡、河裡、水內一切ê動物，就是水內一切ê活物，見若無翅無鱗ê，lín lóng tio̍h掠做可惡。
利未記 11 11| Hiah-ê對tī lín是可惡ê；lín m̄-thang食伊ê肉；死ê也tio̍h掠做可惡。
利未記 11 12| 見若水內無翅無鱗ê，lín lóng tio̍h掠做可惡。
利未記 11 13| 鳥隻ê中間lín tio̍h掠做可惡ê，就是chiah-ê；lín m̄-thang食伊，因為是可惡，就是鷹、梟、鵰、鵪，
利未記 11 14| 小鷹kap伊ê類，
利未記 11 15| 烏鴉kap伊ê類，
利未記 11 16| 鴕鳥、公ê鴕鳥、魚鷹、鵲鷹kap伊ê類，
利未記 11 17| 暗光鳥、lô͘-chî、鴣黃、
利未記 11 18| 貓頭鷹、鶗鶘、臭頭鷹，
利未記 11 19| 鶴、白鴒鷥kap伊ê類，tì-kè鳥，kap蝙蝠。
利未記 11 20| 見若有翅ê蟲，用四腳行ê，lín lóng tio̍h掠做可惡。
利未記 11 21| 獨獨有翅ê蟲，用四腳行ê，其中有腳有腿，用來跳tī地裡ê，lín也thang食伊。
利未記 11 22| 其中有蝗蟲(hông-thiông)、螞蚱(má-chà)、蟋蟀(sek-sut)，kap伊ê類，蚱蜢(chà-bēng)kap伊ê類，chiah-ê lín lóng thang食伊。
利未記 11 23| 獨獨見有翅有四腳teh爬ê物，lín lóng tio̍h掠做可惡。
利未記 11 24| Tùi下面chiah-ê lóng會hō͘ lín無清氣，見若摸tio̍h hit-ê死ê，的確無清氣到ê-hng時。
利未記 11 25| 見若the̍h-tio̍h死屍ê一塊á，tio̍h洗伊ê衣服，的確無清氣到ê-hng時。
利未記 11 26| 見若cheng-siⁿ有分蹄無拆叉，也無翻草ê，對tī lín是無清氣；見若摸ê也無清氣。
利未記 11 27| 見若四腳ê獸，其中用腳掌行ê，對tī lín是無清氣；摸伊ê死屍ê的確無清氣到tī ê-hng時。
利未記 11 28| The̍h伊ê死屍ê tio̍h洗伊ê衣服；的確無清氣到ê-hng時；chiah-ê對tī lín是無清氣。
利未記 11 29| 地上teh爬ê物，對tī lín無清氣ê，就是chiah-ê；鼬鼠、se̍k鼠、蜥蝪(sek-e̍k)，kap伊ê類，
利未記 11 30| 壁虎、liông-chú、守宮、siâ-i、ián-têng。
利未記 11 31| Teh爬ê物ê中間，chiah-ê對tī lín是無清氣ê；tī in已經死，見若摸伊ê，的確無清氣到ê-hng時。
利未記 11 32| 其中有死ê ka-la̍uh tī甚麼物，hit-ê物就無清氣；無論是柴ê器具，á是衣服，á是皮，á是布袋，無論是做甚麼路用ê器具，tio̍h hē tī水裡，的確無清氣到ê-hng，hit時chiah清氣。
利未記 11 33| 若in有一隻poa̍h tī磁器內，hit內面無論有甚麼，就bak無清氣；lín tio̍h將chit-ê磁器phah破。
利未記 11 34| hit內面一切能食得ê食物，bak-tio̍h水ê，就無清氣；kohhit號器具內能lim得ê，也是無清氣。
利未記 11 35| Hiah-ê死屍，若有一塊ka-la̍uh tī甚麼物件，hit-ê物件就無清氣；無論是風爐，á是灶，就tio̍h phah破，lóng無清氣，也對tī lín是無清氣。
利未記 11 36| 總是水泉á是聚集水ê池猶原是清氣；若kha̍p-tio̍h hit-ê死屍ê，就無清氣。
利未記 11 37| 若tī死屍有一塊ka-la̍uh tī beh眾ê種子，種子猶原清氣。
利未記 11 38| 若水已經kā伊phah-tâm，hit-ê死屍有一塊ka-la̍uh tī伊ê頂面，hit-ê種子對tī lín是無清氣。
利未記 11 39| Lín所thang食ê cheng-siⁿ，伊若家己死；有人摸tio̍h伊ê死屍，伊的確無清氣到ê-hng時。
利未記 11 40| 有人食hit-ê死ê cheng-siⁿ，tio̍h洗伊ê衣服，的確無清氣到ê-hng時；the̍h死ê cheng-siⁿ-ê也tio̍h洗伊ê衣服；的確無清氣到ê-hng時。
利未記 11 41| 見若tī地上teh爬ê物是可惡ê，lóng m̄-thang食。
利未記 11 42| 見若用腹肚行ê，kap用四腳行ê，á是有chōe-chōe腳ê，就是一切爬tī地上ê，lín lóng m̄-thang食；因為是可惡ê物。
利未記 11 43| Lín m̄-thang因為甚麼teh爬ê物，hō͘家己成做可惡，也m̄-thang因為chiah-ê hō͘家己無清氣，致到lín bak lâ-sâm。
利未記 11 44| 因為我是耶和華lín ê上帝，lín tio̍h家己聖來成聖；因為我是聖，lín也m̄-thang用tī地上teh爬ê物來phah lâ-sâm家己。
利未記 11 45| 因為我是chhōa lín出埃及地ê耶和華，beh做lín ê上帝；所以lín tio̍h聖，因為我是聖。
利未記 11 46| 這是走獸、飛鳥，kap水中會振動ê活物，以及會爬tī地上ê物ê規例。
利未記 11 47| Tio̍h分別無清氣ê kap清氣ê，能食得ê活物kap bōe食得ê活物。
利未記 12 1| 耶和華吩咐摩西講：
利未記 12 2| 你tio̍h吩咐以色列人講：若有婦人人懷孕生 ta-po͘-kiáⁿ，伊就無清氣七日，親像tī經期內lâ-sâm ê日無清氣一樣。
利未記 12 3| 到第八日hit-ê嬰á tio̍h受割禮。
利未記 12 4| 婦人人iáu teh流血，tio̍h tiàm tī伊ê厝三十三日；清氣ê日iáu未滿，m̄-thang摸聖ê物，也m̄-thang入聖ê所在。
利未記 12 5| 伊若生cha-bó͘-kiáⁿ，就無清氣兩個七日，親像tī經期ê時一樣；若iáu teh流血，tio̍h tiàm tī伊ê厝六十六日，chiah清氣。
利未記 12 6| tī伊清氣ê日滿，無論是為 ta-po͘-kiáⁿ，á是cha-bó͘-kiáⁿ，伊tio̍h用未滿年ê羊á做燒祭，一隻鴿á-kiáⁿ，á是一隻ka-chui，做贖罪祭，帶到會幕門口，交代祭司。
利未記 12 7| 祭司tio̍h獻tī耶和華ê面前，為伊贖罪；伊ê血源就清氣；這就是婦人人生ta-po͘-kiáⁿ á是生cha-bó͘-kiáⁿ ê規例。
利未記 12 8| 伊ê氣力若無夠額thang獻一隻羊á，伊就tio̍h用兩隻 ka-chui，á是兩隻鴿á-kiáⁿ，一隻做燒祭，一隻做贖罪祭；祭司tio̍h替伊贖罪，伊就清氣。
利未記 13 1| 耶和華吩咐摩西亞倫講：
利未記 13 2| 人ê皮膚若腫，kiám-chhái生癬，á是生火斑，tī伊ê皮膚變成thái-ko ê症頭，tio̍h chhōa伊到祭司亞倫，á是到伊ê kiáⁿ孫一個祭司ê面前；
利未記 13 3| 祭司tio̍h驗皮膚ê症頭；若是tio̍h症頭ê所在hit-ê毛已經變白，症頭ê款式深入去tī皮膚內，這就是thái-ko ê症頭；祭司tio̍h驗伊，斷伊做無清氣。
利未記 13 4| 若火斑tī伊ê皮膚是白ê，款式無深入tī皮膚內，伊ê毛也無變白，祭司就tio̍h將有症頭ê人關禁七日。
利未記 13 5| 到第七日，祭司tio̍h驗伊；看ah，若看見症頭已經停止，伊ê症頭無湠入皮膚，祭司tio̍h koh kā伊關禁七日久。
利未記 13 6| 到第七日祭司tio̍h koh驗伊；看ah，若症頭khah hoa，koh症頭無湠入皮膚，祭司tio̍h斷伊做清氣；是癬nā-tiāⁿ；hit人就tio̍h洗衫褲，得tio̍h做清氣。
利未記 13 7| 總是伊為tio̍h清氣，將身軀hō͘祭司驗了，癬若湠tī皮膚，伊tio̍h koh去hō͘祭司驗。
利未記 13 8| 祭司tio̍h驗伊；看ah，癬若湠tī皮膚；祭司tio̍h斷伊做無清氣；是thái-ko。
利未記 13 9| 人已經有thái-ko ê症頭，就tio̍h chhōa伊見祭司。
利未記 13 10| 祭司tio̍h驗伊；看ah，皮膚若有所在腫白白，致到伊ê毛變白，tī腫ê所在見赤肉，
利未記 13 11| 這是皮肉舊ê thái-ko；祭司tio̍h斷伊做無清氣，m̄免koh關禁伊，因為伊是無清氣。
利未記 13 12| Thái-ko若生湠tī皮膚ê四圍，tī患症頭ê人ê皮膚khit到滿滿，照祭司驗伊，tùi頭到腳無一所在無；
利未記 13 13| 祭司就tio̍h驗伊；看ah，thái-ko若已經khit tī全身，就tio̍h斷hit-ê患tio̍h症頭ê做清氣；thong身軀lóng變白，伊是清氣。
利未記 13 14| 總是伊ê身軀甚麼時見赤肉，hit時就無清氣。
利未記 13 15| 祭司tio̍h驗hit-ê赤肉，就斷伊是無清氣；赤肉本是無清氣，是thái-ko。
利未記 13 16| 赤肉若復原，koh變白，伊tio̍h來見祭司；祭司tio̍h驗伊；
利未記 13 17| 看ah，症頭若變白，祭司就tio̍h斷hit-ê患症頭ê做清氣；伊就清氣。
利未記 13 18| 人若tī皮膚生粒á，也有醫好，
利未記 13 19| tī生粒á ê所在koh腫白白，á是粉紅色ê火斑，就tio̍h hō͘祭司驗。
利未記 13 20| 祭司tio̍h驗伊；看ah，若款式透入皮膚內，伊ê毛也變白，祭司tio̍h斷伊做無清氣，是thái-ko ê症頭，發tī粒á內。
利未記 13 21| 祭司若驗伊；看ah，hit頂面無有白ê毛，也無透入tī皮膚內，koh有khah-hoa，祭司就tio̍h kā伊關禁七日。
利未記 13 22| 若生湠tī皮膚，祭司就tio̍h斷伊做無清氣；是患tio̍h症頭。
利未記 13 23| 火斑若tī原所在停止，無生湠，就是粒á ê痕跡；祭司就tio̍h斷伊做清氣。
利未記 13 24| 人ê皮肉若hō͘火燒tio̍h，燒tio̍h ê所在見赤肉，成做火斑，á是粉紅，á是lóng總白；
利未記 13 25| 祭司就tio̍h驗伊；看ah，火斑中ê毛若變白，款式koh深入tī皮膚內，是thái-ko tī火燒ê中間發起來；祭司就tio̍h斷伊做無清氣，是thái-ko ê症頭。
利未記 13 26| 總是祭司驗了，看ah，tī火跡無有白毛，也無透入皮膚內，koh有khah-hoa，祭司就tio̍h kā伊關禁七日。
利未記 13 27| 到第七日祭司tio̍h驗伊；若湠tī皮膚，祭司就tio̍h斷伊做無清氣；是thái-ko ê症頭。
利未記 13 28| 火斑若tī goân所在停止，無生湠tī皮膚，koh有khah-hoa，是tùi火燒tio̍h來腫；祭司tio̍h斷伊做清氣；不過是火燒tio̍h ê痕跡。
利未記 13 29| 無論男女，若tī頭殼á是嘴鬚有致症頭，
利未記 13 30| 祭司tio̍h驗hit-ê症頭；看ah，款式若深入tī皮膚內，hit中間有幼幼黃ê毛，祭司就tio̍h斷伊做無清氣；這是瘡，就是頭殼á是嘴鬚裡ê thái-ko。
利未記 13 31| 祭司驗hit-ê瘡ê症頭，看ah，款式若無深入皮膚內，hit中間也無烏ê毛，祭司就tio̍h將患tio̍h瘡ê症頭ê，關禁七日久。
利未記 13 32| 到第七日祭司tio̍h驗hit-ê症頭，看ah，瘡若無湠，hit中間也無黃ê毛，瘡ê款式也無深入皮膚內；
利未記 13 33| hit人tio̍h剃伊ê毛，總是瘡m̄-thang剃；祭司tio̍h koh關禁hit-ê 生瘡ê七日久。
利未記 13 34| 到第七日祭司tio̍h驗hit-ê瘡；看ah，瘡若無湠tī皮膚，款式也無深入tī皮膚內，祭司就tio̍h斷伊做清氣；伊tio̍h洗衫褲，就成做清氣。
利未記 13 35| 總是伊清氣以後瘡若湠tī皮膚，祭司tio̍h驗伊；
利未記 13 36| 看ah，伊ê瘡若湠tī皮膚，祭司m̄免koh chhē 黃ê毛；伊是無清氣。
利未記 13 37| 若照伊看，瘡已經停止，hit中間若發烏ê毛，瘡既然好，hit人是清氣；祭司就tio̍h斷伊做清氣。
利未記 13 38| 無論男女，皮肉若起火斑，就是白色ê火斑；祭司tio̍h驗伊；
利未記 13 39| 看ah，in ê皮肉ê火斑，若是火灰色，這是皮膚所發ê白phā，hit人是清氣。
利未記 13 40| 人若lut頭毛，伊ê頭殼是光khō-khō，iáu是清氣。
利未記 13 41| 伊ê頭殼前ê頭毛若lut，伊是liù額ê；iáu-kú是清氣。
利未記 13 42| 頭殼光khō-khō ê所在，á是liù額ê所在，若有粉紅色ê症頭，這是thái-ko發tī頭光khō-khō ê所在，á是liù額ê所在。
利未記 13 43| 祭司tio̍h驗伊；看ah，伊ê症頭若tī頭殼光khō-khō ê所在，á是liù額ê所在，有粉紅色腫起來，親像皮肉thái-ko ê款式，
利未記 13 44| hit人就是起thái-ko，無清氣ê；祭司的確tio̍h斷伊做無清氣；伊ê症頭是tī頭殼。
利未記 13 45| 有thái-ko ê症頭ê，伊ê衫褲tio̍h拆裂，伊ê頭毛tio̍h phah散，掩(ng) 伊ê嘴ê頂唇，叫講：無清氣，無清氣。
利未記 13 46| 症頭tī伊ê身軀ê日，伊就無清氣；伊既然是無清氣；伊tio̍h家己tiàm；伊ê所在tī營外。
利未記 13 47| 染tio̍h thái-ko症ê衫褲，無論是羊毛ê，á是苧布；
利未記 13 48| 無論是經(kiⁿ)，是緯(hūi)，是苧布ê；是羊毛ê，是皮ê，á是皮做ê物；
利未記 13 49| Hit-ê症頭若是青á是紅ê色，tī衫褲，tī皮，tī經，tī緯，á是tī皮做ê物，是thái-ko ê症頭，tio̍h hō͘祭司驗。
利未記 13 50| 祭司tio̍h驗hit-ê症頭，將染tio̍h症頭ê物，關禁七日。
利未記 13 51| 到第七日，伊tio̍h驗hit-ê症頭；症頭若湠tī衫褲，tī經，tī 緯，tī皮，chit-ê皮無論做甚麼路用，hit-ê症頭是惡ê thái-ko；lóng是無清氣。
利未記 13 52| hit-ê 染tio̍h症頭ê衫褲，或是經，是緯，是羊毛，是苧布，á是皮做ê物，伊lóng tio̍h燒去，因為這是惡ê thái-ko，的確tī火中燒去。
利未記 13 53| 祭司驗伊；看ah，症頭若無湠tī衫裡，tī經，tī緯，á是皮做ê物；
利未記 13 54| 祭司tio̍h吩咐in洗hit-ê染tio̍h症頭ê物，koh關禁七日。
利未記 13 55| 症頭洗了後祭司tio̍h驗伊；看ah，症頭若無變色，症頭若無koh湠，hit-ê就無清氣；是惡毒ê症頭；無論面pháiⁿ，裡pháiⁿ，lóng tio̍h用火燒。
利未記 13 56| 洗了後，祭司驗伊；看ah，若hit-ê症頭khah hoa，伊就tio̍h tùi衫，á是皮，á是經，á是緯，kā伊拆起來。
利未記 13 57| 若是iáu-kú發現tī衫裡，á是經，á是緯，á是皮做ê物，這是症頭teh發；tio̍h用火燒hit-ê染tio̍h症頭ê物。
利未記 13 58| 你所洗ê衫，或是經，或是緯，或是皮做ê物，若症頭已經離開，tio̍h koh再洗，就清氣。
利未記 13 59| 這就是thái-ko症頭ê規例，無論是tī羊毛衫，苧布衫，tī經，tī緯，kap皮做ê物，thang斷做清氣，á是斷做無清氣。
利未記 14 1| 耶和華吩咐摩西講：
利未記 14 2| Thái-ko-ê得tio̍h清氣ê日，伊ê規例就是án-ni；tio̍h chhōa伊去見祭司。
利未記 14 3| 祭司tio̍h出營外；祭司tio̍h驗伊；看ah，thái-ko-ê，若伊ê thái-ko症已經好，
利未記 14 4| 祭司tio̍h吩咐人為tio̍h hit-ê beh得tio̍h清氣ê，取兩隻清氣活活ê鳥，kap柏香柴，朱紅色ê料，kap牛膝草。
利未記 14 5| 祭司tio̍h吩咐人thâi hit兩隻鳥ê一隻tī活水ê頂面，tī磁器內。
利未記 14 6| 論到hit隻活鳥，伊tio̍h掠伊，用柏香柴，朱紅色ê料，kap牛膝草，kap活鳥，lóng ùn tī hit隻thâi tī活水頂ê鳥ê血。
利未記 14 7| Tio̍h hiù hit-ê thái-ko beh得tio̍h清氣ê人七pái；就斷伊做清氣，koh放hit隻活鳥去山裡。
利未記 14 8| Beh得tio̍h清氣ê人tio̍h洗伊ê衣裳，一盡剃伊ê毛，用水洗身軀就清氣；然後thang入營，獨獨tio̍h tī家己ê布棚外khiā起七日。
利未記 14 9| 到第七日tio̍h一盡剃伊ê頭毛，kap嘴鬚、目眉，就是剃伊lóng總ê毛，koh tio̍h洗伊ê衫褲，用水洗身軀，就清氣。
利未記 14 10| 到第八日，伊tio̍h取兩隻無瑕疵ê羊káng-á，kap一隻未滿年無瑕疵ê羊種á，koh tio̍h用調和油ê麵粉i-hoat十份三做素祭，kap油一lô-kek。
利未記 14 11| 行清氣ê禮ê祭司，tio̍h將hit-ê ài得tio̍h清氣ê人，kap hiah-ê物，安置tī會幕門口，耶和華ê面前。
利未記 14 12| 祭司tio̍h取羊káng-á ê一隻，獻做補過失ê祭，kap油一lô家k，lóng搖tī耶和華ê面前做搖祭。
利未記 14 13| Koh tio̍h thâi羊káng-á tī聖所ê地，就是thâi贖罪祭kap燒祭ê所在；補過失祭tio̍h歸hō͘祭司，親像贖罪祭一般樣；是至聖ê。
利未記 14 14| 祭司tio̍h the̍h淡薄補過失祭ê血，抹tī ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇。
利未記 14 15| 祭司tio̍h tùi hit一lô家k油ê中間the̍h淡薄，tò tī家己tò手ê手中心。
利未記 14 16| 祭司tio̍h用chiàⁿ手ê一支指頭á ùn tò手手中心ê油，tī耶和華ê面前，用指頭á hiù油七pái。
利未記 14 17| 祭司將手中所chhun ê油，抹tī hit-ê ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇，kap chiàⁿ腳ê大pō͘拇，就是抹tha̍h tī補過失祭ê血頂。
利未記 14 18| 祭司手中所chhun ê油，tio̍h piàⁿ tī hit-ê ài得tio̍h清氣ê人ê頭殼頂；祭司tī耶和華ê面前kā伊贖罪。
利未記 14 19| 祭司tio̍h獻贖罪祭，kā hit-ê ài得tio̍h清氣ê人，為tio̍h伊ê無清氣贖罪；然後thâi hit-ê燒祭ê cheng-siⁿ。
利未記 14 20| 祭司tio̍h tī壇頂獻燒祭kap素祭；祭司tio̍h為伊贖罪；伊就清氣。
利未記 14 21| 伊若sòng-hiong bōe備辦到hiah-chōe，就tio̍h取一隻羊káng-á做補過失ê祭，thang搖伊，為伊贖罪；也tio̍h帶調和油ê幼麵粉i-hoat十份一，做素祭，kap油一lô-kek。
利未記 14 22| Koh照伊ê氣力取兩隻ka-chui，á是兩隻鴿á-kiáⁿ，一隻做贖罪祭，一隻做燒祭。
利未記 14 23| 到第八日為tio̍h伊得tio̍h清氣，將chiah-ê帶到會幕門口，耶和華ê面前；交代祭司。
利未記 14 24| 祭司tio̍h取補過失ê羊á，kap油一lô-kek；祭司tio̍h伊ô iti7耶和華ê面前做搖祭。
利未記 14 25| 伊tio̍h thâi補過失祭ê羊á；祭司取淡薄補過失祭ê血，抹tī hit-ê ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇kap chiàⁿ腳ê大pō͘拇。
利未記 14 26| 祭司tio̍h將淡薄油tò tī家己tò手ê手中心。
利未記 14 27| 祭司用tò手裡ê油，tī耶和華ê面前，用chiàⁿ手ê一支指頭á hiù油七pái。
利未記 14 28| 祭司koh用手中ê油抹淡薄tī hit-ê ài得tio̍h清氣ê人chiàⁿ-pêng ê耳á錘，kap chiàⁿ手ê大pō͘拇，chiàⁿ腳ê大pō͘拇，就是抹tī補過失祭ê血ê原位。
利未記 14 29| 祭司手中所chhun ê油，tio̍h抹tī hit-ê ài得tio̍h清氣ê人ê頭殼，tī耶和華ê面前為tio̍h伊贖罪。
利未記 14 30| 伊tio̍h照伊ê氣力獻hiah-ê ka-chui ê一隻，á是鴿á-kiáⁿ ê一隻，就是照伊所能ê，
利未記 14 31| 一隻做贖罪祭，一隻做燒祭，kap素祭相kap獻；祭司tio̍h tī耶和華ê面前，kā hit-ê ài得tio̍h清氣ê人贖罪。
利未記 14 32| 人患tio̍h thái-ko ê症頭，也無力thang備辦得tio̍h清氣ê禮物，hit-ê規例是án-ni。
利未記 14 33| 耶和華吩咐摩西亞倫講：
利未記 14 34| Lín到我賞賜lín做業ê迦南地ê時，我用thái-ko症染tio̍h一間厝，tī lín所得tio̍h做業ê地；
利未記 14 35| 厝主tio̍h去通知祭司，kā伊講：照我看，厝內親像有症頭；
利未記 14 36| 祭司iáu bē入去驗症頭ê事先，祭司就tio̍h吩咐人，將厝piàⁿ空，免得厝內所有ê bak-tio̍h無清氣；後來祭司tio̍h入去驗hit間厝。
利未記 14 37| 伊tio̍h驗hit-ê症頭；看ah，症頭若tī厝ê壁有顯出青á是紅ê凹痕，款式深入牆壁，
利未記 14 38| 祭司tio̍h出hit間厝，到厝門口，封hit間厝七日。
利未記 14 39| 到第七日祭司tio̍h koh去驗；看ah，症頭若湠tī厝ê牆壁，
利未記 14 40| 祭司就tio̍h吩咐人將hiah-ê 染tio̍h症頭ê石iah起來，hiat tī城外無清氣ê所在。
利未記 14 41| 也tio̍h kah人khau厝內ê四圍；所khau起來ê灰土，tio̍h piàⁿ tī城外無清氣ê所在。
利未記 14 42| Koh tio̍h用別塊石，替hiah-ê石，koh用灰土抹hit間厝。
利未記 14 43| 伊iah石，khau厝，抹灰了後，症頭若koh到，koh發現tī hit間厝，
利未記 14 44| 祭司tio̍h koh入去驗；症頭若湠tī hit間厝，hit間厝是染tio̍h惡ê thái-ko；是無清氣。
利未記 14 45| 伊就tio̍h拆hit間厝，伊ê石，伊ê柴，kap伊一切ê灰土，lóng搬出城外，到無清氣ê所在。
利未記 14 46| hit間厝封密ê時間，人若入去就無清氣，到ê-hng。
利未記 14 47| 睏tī hit間厝ê，tio̍h洗伊ê衣服；食tī hit間厝ê也tio̍h洗伊ê衣服。
利未記 14 48| hit間厝抹灰了後，祭司入去驗；看ah，若症頭無湠tī厝內，祭司就tio̍h斷hit間厝做清氣，因為症頭已經消無。
利未記 14 49| 為tio̍h清氣hit間厝tio̍h取兩隻鳥，kap柏香柴，朱紅色料，kap牛膝草。
利未記 14 50| Tio̍h thâi hit兩隻鳥ê一隻，tī活水頂，磁器ê內面。
利未記 14 51| 伊tio̍h the̍h hit-ê柏香柴、牛膝草、朱紅色ê料，kap hit隻活鳥，lóng ùn tī hit隻受thâi ê鳥ê血，kap活水，來hiù hit間厝七pái。
利未記 14 52| 伊tio̍h用hit隻鳥ê血、活水、活鳥、柏香柴、牛膝草，kap朱紅色料，清氣hit間厝。
利未記 14 53| 總是tio̍h用hit隻活鳥放tī城外ê山裡；án-ni kā hit間厝贖罪，hit間厝就清氣。
利未記 14 54| 這是為tio̍h ta̍k樣thái-ko ê症頭，kap瘡；
利未記 14 55| kap衣服kap厝ê thái-ko；
利未記 14 56| 以及腫、癬、火斑所立ê規例，
利未記 14 57| 指明甚麼時是無清氣，甚麼時是清氣；這是thái-ko ê規例。
利未記 15 1| 耶和華吩咐摩西亞倫講：
利未記 15 2| Lín tio̍h吩咐以色列人，kain講：人若患tio̍h下痟 ê症，伊因為chit-ê下痟 ê症就無清氣。
利未記 15 3| 伊因為下痟 ê無清氣是chit款；無論是tūi-cheng，á是se̍k-lîm，lóng是無清氣。
利未記 15 4| 見若患tio̍h下痟 ê，伊所tó ê床，lóng是無清氣；伊所坐ê物，也是無清氣。
利未記 15 5| 見若摸tio̍h伊ê床ê，tio̍h洗伊ê衫，家己洗tī水裡，無清氣到ê-hng。
利未記 15 6| hit-ê坐tio̍h下痟 ê人所bat坐ê物ê，tio̍h洗伊ê衫，家己洗tī水裡，無清氣到ê-hng。
利未記 15 7| hit-ê摸tio̍h下痟 ê人ê身軀ê，tio̍h洗伊ê衫，家己洗tī水裡，無清氣到ê-hng。
利未記 15 8| 若下痟 ê人phùi-nōa tī清氣ê人ê身軀，hit人tio̍h洗伊ê衫，家己洗tī水裡，無清氣到ê-hng。
利未記 15 9| 下痟 ê人所騎ê馬鞍也是無清氣。
利未記 15 10| 伊身下所óa-tio̍h ê物，見若摸tio̍h伊的確無清氣到ê-hng；the̍h-tio̍h hit-ê物ê tio̍h洗伊ê衫，家己洗tī水裡，無清氣到ê-hng。
利未記 15 11| 下痟 ê人iáu未用水洗手伊所摸tio̍h ê人tio̍h洗伊ê衫，家己洗tī水裡，無清氣到ê-hng。
利未記 15 12| 下痟 ê人所摸tio̍h磁ê器具tio̍h kòng破；柴ê器具tio̍h用水洗。
利未記 15 13| 下痟 ê人伊ê下痟已經好，為tio̍h beh清氣家己，tio̍h算七日，也tio̍h洗伊ê衫，用活水洗身軀，就得tio̍h清氣。
利未記 15 14| 到第八日伊tio̍h為tio̍h家己取兩隻ka-chui，á是兩隻鴿á-kiáⁿ，到會幕門口耶和華ê面前，交代祭司；
利未記 15 15| 祭司tio̍h獻伊，一隻做贖罪祭，一隻做燒祭；祭司tio̍h因為伊ê下痟 ê症tī耶和華ê面前kā伊贖罪。
利未記 15 16| 人若夢遺，tio̍h用水洗身軀，的確無清氣到ê-hng。
利未記 15 17| 無論衫á褲，á是皮bak-tio̍h精，tio̍h用水洗，的確無清氣到ê-hng。
利未記 15 18| 若男女交合，兩人tio̍h用水洗，的確無清氣到ê-hng。
利未記 15 19| 婦人人行經流血，的確污穢到七日久；見若摸tio̍h伊ê，的確無清氣到ê-hng。
利未記 15 20| tī伊污穢ê時間，見若伊所tó ê物lóng是無清氣；見若伊所坐ê物，也是無清氣。
利未記 15 21| 見若摸tio̍h伊ê眠床ê，tio̍h洗伊ê衫，家己洗tī水裡，無清氣到ê-hng。
利未記 15 22| 見若摸tio̍h伊所坐ê物ê，tio̍h洗伊ê衫，家己洗tī水裡，無清氣到ê-hng。
利未記 15 23| Hit-ê物若是tī床裡á是tī婦人人所坐ê物，摸tio̍h伊ê，的確無清氣到ê-hng。
利未記 15 24| Ta-po͘人若kap hit-ê婦人人同房，hō͘伊ê lâ-sâm bak-tio̍h，tio̍h七日久無清氣，見若伊所tó ê床也無清氣。
利未記 15 25| 婦人人若tī經期以外患tio̍h chōe-chōe日ê血漏，á是經期以後有血漏；伊就因為chit-ê血漏無清氣ê日kap伊經期ê日一樣；伊是無清氣。
利未記 15 26| tī伊血漏一切ê日，見若伊所tó ê床伊tio̍h看親像經期ê床一樣；也見若伊所坐ê物的確無清氣，kap伊經期ê時無清氣一樣。
利未記 15 27| 見若摸tio̍h hiah-ê物ê就無清氣；tio̍h洗伊ê衫，家己洗tī水裡，無清氣到ê-hng。
利未記 15 28| 婦人人血漏若已經好，tio̍h為家己算七日，然後chiah清氣。
利未記 15 29| 到第八日，伊tio̍h為家己取兩隻ka-chui á是兩隻鴿á-kiáⁿ，帶到會幕門口，交代祭司。
利未記 15 30| 祭司tio̍h獻一隻做贖罪祭，一隻做燒祭；祭司因為hit人血漏無清氣tio̍h tī耶和華ê面前為tio̍h伊贖罪。
利未記 15 31| Lín tio̍h án-ni hō͘以色列人kap in ê無清氣隔斷；免得in phah lâ-sâm tṳn中間我ê會幕，致到死tī in ê無清氣。
利未記 15 32| 這是患tio̍h hā-siau症kap夢遺致到伊無清氣ê；kap hit-ê有經期ê病ê婦人人，kap患tio̍h hā-siau-ê，無論男女，以及人kap無清氣ê婦人人同房ê ê規例。
利未記 16 1| 亞倫兩個kiáⁿ近óa耶和華ê面前來死；in死了耶和華吩咐摩西，對摩西講：
利未記 16 2| Tio̍h kā你ê hiaⁿ亞倫講：m̄-thang隨便時入聖所ê帳籬內，到約櫃頂施恩所ê面前，免得死；因為我beh tī雲中顯現tī施恩所ê頂面。
利未記 16 3| 亞倫beh入聖所tio̍h án-ni；tio̍h帶一隻牛káng-á-kiáⁿ做贖罪祭，一隻綿羊káng做燒祭。
利未記 16 4| 伊tio̍h穿幼苧布聖ê內衫，也tio̍h穿幼苧布ê褲tī身軀裡，腰hâ幼苧布ê帶，頭tì幼苧布ê帽；這lóng是聖ê衣服；伊tio̍h用水洗身軀，然後穿伊。
利未記 16 5| 伊tio̍h tùi以色列人ê會中取兩隻山羊káng，做贖罪祭，一隻綿羊káng做燒祭。
利未記 16 6| 亞倫tio̍h獻為本身做贖罪祭ê牛káng，為tio̍h本身kap伊ê家贖罪。
利未記 16 7| 也tio̍h用hit兩隻山羊káng安置tī會幕門口，耶和華ê面前。
利未記 16 8| 亞倫tio̍h為tio̍h hit兩隻山羊liam-khau，liam一隻歸耶和華，liam一隻歸A-sat-sià-le̍k。
利未記 16 9| 亞倫tio̍h用hit隻 liam-khau歸耶和華ê山羊，獻做贖罪祭。
利未記 16 10| 若是hit隻 liam-khau歸A-sat-sià-le̍k ê山羊，tio̍h活活安置tī耶和華ê面前，替伊贖罪，放伊去曠野，歸tī A-sat-sià-le̍k。
利未記 16 11| 亞倫tio̍h牽為家己做贖罪祭ê牛káng-á，為tio̍h家己kap伊ê家贖罪，也tio̍h thâi為家己做贖罪祭ê牛káng-á；
利未記 16 12| 也tio̍h the̍h香爐，tùi耶和華ê面前壇頂貯to̍h ê火炭滿滿，也tio̍h用芳ê香末一phóng帶入帳籬內；
利未記 16 13| 也tī耶和華ê面前將香hē tī火裡，hō͘香煙遮掩約櫃頂ê施恩所，免得伊死。
利未記 16 14| 也tio̍h the̍h淡薄牛káng-á ê血，用指頭á hiù tī施恩所ê東勢；koh用指頭á tī施恩所ê面前hiù血七pái。
利未記 16 15| Koh tio̍h thâi hit隻為tio̍h百姓做贖罪祭ê山羊káng，帶伊ê血入帳籬內，用伊ê血hiù tī施恩所kap施恩所ê面前，親像hiù牛káng-á ê血一樣。
利未記 16 16| Koh tio̍h因為以色列人ê污穢，過失，kap in一切ê罪惡替聖所贖罪；也tio̍h為tio̍h tṳn污穢ê中間相kap tòa ê會幕照án-ni行。
利未記 16 17| 亞倫入聖所贖罪ê時，會幕內m̄-thang有人tī-teh，thèng候伊為tio̍h本身kap伊ê家kap以色列ê會眾已經贖罪出來。
利未記 16 18| 伊tio̍h出來到耶和華面前ê壇hia，替伊贖罪；也tio̍h the̍h淡薄牛káng-á ê血kap 山羊káng ê血，抹tī壇頂hiah-ê角ê四圍。
利未記 16 19| 也tio̍h用伊ê指頭á hiù血tī壇裡七pái，hō͘伊清氣，離開以色列人ê無清氣，分別伊做聖。
利未記 16 20| 伊為tio̍h聖所，會幕，祭壇贖罪明白，tio̍h牽hit隻活ê山羊káng來；
利未記 16 21| 亞倫tio̍h用兩手按 tī活ê山羊ê頭殼，tī伊ê頂面認以色列人一切ê pháiⁿ，in一切ê過失，kap in一切ê罪過；lóng歸tī山羊ê頭殼，交代所派ê人，送去曠野；
利未記 16 22| hit隻山羊beh擔當in一切ê pháiⁿ到無人tòa ê所在；伊就放山羊tī曠野。
利未記 16 23| 亞倫tio̍h入會幕，thǹg伊入聖所ê時所穿幼苧ê衣服，留tī-hia；
利未記 16 24| koh tio̍h tī聖ê所在用水洗身軀，穿伊ê衫出來，獻伊ê燒祭kap百姓ê燒祭，為tio̍h本身kap百姓贖罪。
利未記 16 25| 贖罪祭ê油tio̍h燒伊tī壇頂。
利未記 16 26| hit-ê放山羊歸tī A-sat-sià-le̍k ê人，tio̍h洗伊ê衫，用水洗身軀，然後thang入營內。
利未記 16 27| 做贖罪祭ê牛káng，kap贖罪祭ê山羊，in ê血已經帶入聖所贖罪，in ê身體tio̍h帶出營外，用火燒in ê皮，in ê肉，in ê糞。
利未記 16 28| 燒in ê人tio̍h洗伊ê衫，用水洗身軀，然後thang入營內。
利未記 16 29| Ta̍k-pái tú-tio̍h七月初十日，lín tio̍h刻苦lín ê心，無論是本地人，á是寄腳tī lín中間ê外人，lóng m̄-thang做甚麼工；這beh做lín永遠ê例。
利未記 16 30| 因為tī chit日beh kā lín贖罪，hō͘ lín清氣，lín beh tī耶和華ê面前得tio̍h清氣，脫離一切ê罪過。
利未記 16 31| chit日lín tio̍h守最大ê安歇日；lín tio̍h刻苦lín ê心；這是做永遠ê例。
利未記 16 32| hit-ê受抹油來設立伊當聖職ê祭司，就是承接伊ê老父做祭司ê，tio̍h行贖罪ê禮，tio̍h穿幼苧布ê衫，就是聖衫。
利未記 16 33| 伊tio̍h為tio̍h聖ê聖所贖罪，也為tio̍h會幕kap祭壇贖罪；koh為tio̍h眾祭司kap全會ê百姓贖罪。
利未記 16 34| 這tio̍h做lín永遠ê例，就是因為以色列人一切ê罪，tio̍h一年一pái為tio̍h in贖罪。亞倫就照耶和華所命令摩西ê來行。
利未記 17 1| 耶和華吩咐摩西講：
利未記 17 2| 你tio̍h吩咐亞倫kap伊hiah-ê kiáⁿ kap以色列ê眾人講：耶和華所命令ê就是án-ni講。
利未記 17 3| 見若屬以色列家ê人，thâi牛káng，á是綿羊á，á是山羊，無論thâi tī 營內á是thâi tī營外，
利未記 17 4| 若無事先牽到會幕門口，來耶和華ê會幕前，獻hō͘耶和華做禮物，刺血ê罪beh歸tī hit人，伊有刺血；hit人beh tùi伊ê百姓中剪除；
利未記 17 5| 這是為tio̍h以色列人將in tī田野所獻ê祭，帶到會幕門口，耶和華ê面前，交hō͘祭司，獻hō͘耶和華做謝恩ê祭。
利未記 17 6| 祭司tio̍h將血hiù tī會幕門口耶和華ê壇頂，將油燒做芳芳ê味，獻hō͘耶和華。
利未記 17 7| in m̄-thang koh獻祭tī in行邪淫所thàn ê鬼怪；這beh做in ta̍k世代永遠ê例。
利未記 17 8| 你tio̍h對in講：見若屬以色列家ê人，á是寄腳tī in中間ê外人，獻燒祭á是祭物；
利未記 17 9| 若無帶到會幕門口，獻hō͘耶和華，hit人tio̍h tùi伊ê百姓中受剪除。
利未記 17 10| 見若屬以色列家ê人，á是寄腳tī in中間ê外人，若食甚麼血，我beh 對hit-ê食血ê人變面，tùi伊ê百姓中剪除伊。
利未記 17 11| 因為肉ê活命在tī血，我用伊賞賜lín，thang tī壇頂為lín ê活命贖罪；因為血內有活命，所以能贖罪。
利未記 17 12| 所以我對以色列人講：Lín lóng m̄-thang食血；寄腳tī lín中間ê外人也m̄-thang食血。
利未記 17 13| 見若以色列人，á是寄腳tī in中間ê外人，若phah獵得tio̍h 能食得ê禽獸，tio̍h刺伊ê血出來，用土蓋伊。
利未記 17 14| 論到一切有肉身ê活命，伊ê血就是伊ê活命；所以我對以色列人講：無論甚麼肉身ê血lín lóng m̄-thang食；因為一切肉身ê活命就是伊ê血；見若食伊ê人的確受剪除。
利未記 17 15| 見若食家己死ê物，á是hō͘野獸拆裂ê，無論是本地人，á是外人，的確無清氣到ê-hng，lóng tio̍h洗伊ê衫，用水洗身軀，到ê-hng chiah清氣。
利未記 17 16| 總是伊若無洗衫，洗身軀，就tio̍h擔當伊ê罪過。
利未記 18 1| 耶和華吩咐摩西講：
利未記 18 2| 你tio̍h吩咐以色列人，kā in講：我是耶和華，lín ê上帝。
利未記 18 3| Lín前所tiàm ê埃及地，hit位ê人所行ê lín m̄-thang thàn in來行；我beh chhōa lín到迦南地，hit位ê人所行ê，lín也m̄-thang thàn in來行，也m̄-thang照in ê規例來行。
利未記 18 4| Lín tio̍h thàn我ê法度，守我ê律例，照chit-ê來行；我是耶和華lín ê上帝。
利未記 18 5| 所以lín tio̍h守我ê律例法度；人若行chiah-ê就beh tùi chiah-ê來活；我是耶和華。
利未記 18 6| Lín lóng m̄-thang親近骨肉ê親，來露現伊ê下體；我是耶和華。
利未記 18 7| M̄-thang露現你ê老母ê下體，來凌辱你ê老父；伊是你ê老母，m̄-thang露現伊ê下體。
利未記 18 8| 你老父ê後bó͘ ê下體你m̄-thang露現；伊是你ê老父ê下體。
利未記 18 9| 你ê姊妹，無論是同父ê á是同母ê，出世tī家內，á是出世tī家外，lóng m̄-thang露現in ê下體。
利未記 18 10| 你ê後生ê cha-bó͘-kiáⁿ，á是你ê cha-bó͘-kiáⁿ ê cha-bó͘-kiáⁿ，m̄-thang露現in ê下體；因為是你本身ê下體。
利未記 18 11| 你老父ê後bó͘ ê cha-bó͘-kiáⁿ，對你ê老父生ê，是你ê小妹，m̄-thang露現伊ê下體。
利未記 18 12| M̄-thang露現你ê姑ê下體；伊是你ê老父骨肉ê親。
利未記 18 13| M̄-thang露現你ê姨母ê下體；伊是你ê老母骨肉ê親。
利未記 18 14| 你m̄-thang凌辱你ê叔伯，露現伊ê bó͘ ê下體；伊是你ê姆，你ê嬸。
利未記 18 15| 你m̄-thang露現你ê新婦ê下體；伊是你ê kiáⁿ ê bó͘；m̄-thang露現伊ê下體。
利未記 18 16| M̄-thang露現你ê兄弟ê bó͘ ê下體；伊是你ê兄弟ê下體。
利未記 18 17| 婦人人kap伊ê cha-bó͘-kiáⁿ ê下體m̄-thang lóng露現；m̄-thang將伊ê kiáⁿ ê cha-bó͘-kiáⁿ á是伊ê cha-bó͘-kiáⁿ ê cha-bó͘-kiáⁿ ê下體來露現伊；in是骨肉ê親，這是真pháiⁿ。
利未記 18 18| Bó͘ iáu tī-teh，你m̄-thang另外koh娶伊ê姊妹，露現伊ê下體，來做伊ê對頭。
利未記 18 19| 婦人人經期到，無清氣ê時，你m̄-thang近óa伊來露現伊ê下體。
利未記 18 20| 你m̄-thang kap厝邊ê bó͘行淫來phah lâ-sâm家己。
利未記 18 21| M̄-thang hō͘你ê kiáⁿ兒tùi火中過去，歸hō͘ Mô͘-lo̍k；也m̄-thang褻瀆你ê上帝ê名；我就是耶和華。
利未記 18 22| M̄-thang kap ta-po͘人交合，親像kap婦人人一樣；這是真可惡ê tāi。
利未記 18 23| 不論甚麼獸，m̄-thang kap伊交合，來phah lâ-sâm家己；婦人人也m̄-thang khiā tī獸ê頭前kap伊交合；這是逆性ê tāi。
利未記 18 24| Tī chiah-ê一切ê事lín lóng m̄-thang phah lâ-sâm家己；因為我tī lín ê面前所趕出ê列邦，tī chiah-ê一切有phah lâ-sâm家己；
利未記 18 25| 地也phah lâ-sâm，所以我辦伊ê罪；hit-ê地也吐出伊khiā起ê百姓。
利未記 18 26| 所以lín tio̍h守我ê律例，我ê法度；chiah-ê一切可惡ê事，無論是本地人á是寄腳tī lín中間ê外人lóng m̄-thang行伊；
利未記 18 27| (因為tī lín以前khiā起hit-ê地ê人行chiah-ê一切可惡ê事，地就phah lâ-sâm) ；
利未記 18 28| 免得lín phah lâ-sâm hit-ê地ê時，地就將lín吐出，親像吐出tī lín以前ê百姓一般樣。
利未記 18 29| 因為見若行chiah-ê一切可惡ê事ê一項，行伊ê人beh tùi伊ê百姓中剪除伊。
利未記 18 30| 所以lín tio̍h守我所交代ê，免得lín thàn hiah-ê可惡ê風俗，就是tī lín以前ê人所常常行ê，致到lín tùi hiah-ê phah lâ-sâm家己；我就是耶和華lín ê上帝。
利未記 19 1| 耶和華吩咐摩西講：
利未記 19 2| 你tio̍h吩咐以色列全會對in講：Lín tio̍h做聖，因為我耶和華lín ê上帝是聖。
利未記 19 3| Lín ta̍k人lóng tio̍h孝敬伊ê老母，伊ê老父；也tio̍h守我hiah-ê安歇；我是耶和華lín ê上帝。
利未記 19 4| Lín m̄-thang偏ǹg偶像，也m̄-thang為家己鑄造上帝；我是耶和華lín ê上帝。
利未記 19 5| Lín獻謝恩祭hō͘耶和華ê時tio̍h獻thang得tio̍h接納ê。
利未記 19 6| Tī獻ê日á是過日食伊；若有chhun到第三日ê tio̍h用火燒伊。
利未記 19 7| 第三日若koh食tio̍h，這是thang厭惡ê；bōe得tio̍h接納。
利未記 19 8| 凡若食伊ê人，的確tio̍h擔當伊ê罪過；因為伊褻瀆耶和華ê聖物；hit人的確tùi伊ê百姓中受剪除。
利未記 19 9| Lín收割田ê五穀，田ê角頭m̄-thang割到盡，ka-la̍uh-ê也m̄-thang拾。
利未記 19 10| 葡萄園果子m̄-thang挽了了，也m̄-thang拾葡萄所lak ê果子；tio̍h留hō͘ sòng-hiong人kap出外ê；我是耶和華lín ê上帝。
利未記 19 11| Lín m̄-thang偷the̍h；m̄-thang欺騙；大家m̄-thang講白賊。
利未記 19 12| Lín m̄-thang kí我ê名lâm-sám chiù -chōa，來褻瀆你ê上帝ê名；我就是耶和華。
利未記 19 13| M̄-thang欺負你ê厝邊，也m̄-thang搶the̍h伊ê物；做工人ê工錢m̄-thang留tī你hia kui暝到天光。
利未記 19 14| M̄-thang罵臭耳人ê，也m̄-thang hē塞礙ê物tī chhiⁿ-mî人ê面前；tio̍h敬畏你ê上帝；我就是耶和華。
利未記 19 15| Lín審判m̄-thang無公道；m̄-thang偏袒sòng-hiong人，也m̄-thang看重有勢力ê人；tio̍h照公道審判你ê厝邊。
利未記 19 16| M̄-thang tī你ê百姓ê中間四界行譭謗人；也m̄-thang做干證ài害死你ê厝邊；我就是耶和華。
利未記 19 17| 你m̄-thang心內怨恨你ê兄弟；的確tio̍h責備你ê厝邊，免得為tio̍h伊擔當罪。
利未記 19 18| M̄-thang報仇，也m̄-thang埋怨你本國ê百姓；tio̍h疼厝邊親像家己；我就是耶和華。
利未記 19 19| Lín tio̍h守我ê律例。M̄-thang hō͘ lín ê cheng-siⁿ kap無同類ê交合；m̄-thang用兩樣ê種子chham-chhap掖tī你ê園地；m̄-thang用兩樣ê料 chham-chhap做衫，穿tī你ê身軀。
利未記 19 20| 女婢做人定tio̍h，iáu未受贖，bē得tio̍h tháu放，人若kap伊行淫，兩人tio̍h受刑罰；總是m̄-thang hō͘伊死，因為女婢iáu未得tio̍h自由。
利未記 19 21| Hit-ê ta-po͘人tio̍h用補過失ê祭，就是一隻綿羊káng，牽到會幕門口，耶和華ê面前，做補過失祭ê祭。
利未記 19 22| 祭司tio̍h用補過失祭ê羊káng，tī耶和華ê面前屬伊所犯ê罪；伊所犯ê罪就得tio̍h赦免。
利未記 19 23| Lín到迦南地ê時，栽種ta̍k樣能食得ê果子樹，lín tio̍h看hit-ê果子做親像bē受割禮ê一樣；三年ê久，lín tio̍h看hiah-ê親像bē受割禮ê，m̄-thang食in。
利未記 19 24| 到第四年所結ê果子lóng tio̍h做聖，用伊來o-ló耶和華。
利未記 19 25| 到第五年，lín tio̍h食伊ê果子，thang hō͘伊kā lín結khah chōe果子；我是耶和華lín ê上帝。
利未記 19 26| Lín m̄-thang食kâⁿ血ê物；m̄-thang用法術，也m̄-thang占卜。
利未記 19 27| 頭殼ê周圍m̄-thang剃，嘴鬚ê周圍也m̄-thang khun。
利未記 19 28| Lín m̄-thang為死人割家己ê肉，也m̄-thang刺記號tī身軀；我是耶和華。
利未記 19 29| M̄-thang凌辱你ê cha-bó͘-kiáⁿ，hō͘伊做娼妓，驚了地上專專ǹg淫亂，地上滿滿大pháiⁿ。
利未記 19 30| Lín tio̍h守我hiah-ê安歇，敬我ê聖所；我是耶和華。
利未記 19 31| M̄-thang偏ǹg hiah-ê 鬼上身ê，kap行邪術ê，也m̄-thang去問in，致到hō͘ in phah lâ-sâm；我是耶和華lín ê上帝。
利未記 19 32| Tī白頭毛ê人ê面前，你tio̍h起來khiā；也tio̍h尊敬老人ê面；koh tio̍h敬畏你ê上帝；我是耶和華。
利未記 19 33| 若有出外人寄腳tī lín ê地方，kap lín khiā起，就m̄-thang欺負in。
利未記 19 34| kap lín khiā起ê出外人，lín tio̍h看in親像本地人一樣；也tio̍h疼in親像本身；因為lín也bat tī埃及地做出外人；我是耶和華lín ê上帝。
利未記 19 35| Lín審判m̄-thang無公道；tī尺，tī秤，tī斗，lóng tio̍h公道。
利未記 19 36| Tio̍h用公道ê秤(phêng)，公道ê tô-chit，公道ê i-hoat，公道ê him；我是耶和華lín ê上帝，bat chhōa lín出埃及地ê。
利未記 19 37| Lín tio̍h守我一切ê律例，kap我一切ê法度，來行伊；我是耶和華。
利未記 20 1| 耶和華吩咐摩西講：
利未記 20 2| 你tio̍h koh對以色列人講：見若以色列人，á是tī以色列中寄腳ê外人，用家己ê kiáⁿ兒獻hō͘ Mô͘-lo̍k ê，的確tio̍h hō͘伊死；hit地方ê人tio̍h用石頭tìm死伊。
利未記 20 3| 我也beh對hit人變面，tùi伊ê百姓中剪除伊；因為伊用kiáⁿ兒獻hō͘ Mô͘-lo̍k，bak lâ-sâm我ê聖所，褻瀆我ê聖名。
利未記 20 4| hit人用kiáⁿ兒獻hō͘ Mô͘-lo̍k，hit所在ê人若tìⁿ做無看見，也無hō͘伊死，
利未記 20 5| 我beh對hit人kap伊ê家變面，將伊kap一切tè伊行邪淫ê，就是kap Mô͘-lo̍k行邪淫ê，lóng tùi伊ê百姓中剪除伊。
利未記 20 6| 人偏ǹg hō͘鬼上身ê，kap行邪術ê，tè in行邪淫，我beh對hit人變面，tùi伊ê百姓中剪除伊。
利未記 20 7| 所以lín tio̍h家己聖，來成聖；因為我是耶和華，lín ê上帝。
利未記 20 8| Lín tio̍h守我ê律例，來行伊；我是hō͘ lín成聖ê耶和華。
利未記 20 9| 見若咒詛老父á是老母ê的確tio̍h hō͘伊死；伊咒詛老父á是老母；伊ê罪tio̍h歸tī伊ê身上。
利未記 20 10| Kap別人ê bó͘行淫，就是kap伊厝邊ê bó͘行淫ê，姦夫淫婦的確tio̍h hō͘ in死。
利未記 20 11| 人kap後母私通ê就是凌辱伊ê老父；in兩人的確tio̍h hō͘ in死；in ê罪歸tī in。
利未記 20 12| 人kap新婦私通ê，的確tio̍h hō͘ in兩人lóng死；in行逆倫ê事；in ê罪歸tī in。
利未記 20 13| 人若kap ta-po͘人交合，親像kap婦人人一樣，in兩人行可惡ê事，的確tio̍h hō͘ in死；in ê罪歸tī in。
利未記 20 14| 人若娶bó͘續娶 bó͘ ê老母，就是極pháiⁿ；chit三人tio̍h用火燒in，免得lín中間有chit號pháiⁿ。
利未記 20 15| 人kap獸交合，伊的確tio̍h死；hit隻獸也tio̍h thâi死。
利未記 20 16| 婦人人親近獸kap伊交合，你tio̍h thâi死hit-ê婦人人kap獸，的確tio̍h hō͘ in死；in ê罪歸tī in。
利未記 20 17| 人若牽伊ê姊妹，無論同父á是同母ê，伊看伊ê下體，伊看伊ê下體，這是見笑ê事；in tio̍h tī伊ê百姓ê目睭前受剪除；伊有露現伊ê姊妹ê下體；tio̍h擔當伊ê罪。
利未記 20 18| 婦人人經期到，人kap伊同房，露現伊ê下體；伊有露現婦人人ê血源，婦人人也有露現伊ê血源；in兩個tio̍h tùi in ê百姓中受剪除。
利未記 20 19| 老母ê姊妹á是老父ê姊妹，m̄-thang露現in ê下體，就是凌辱骨肉ê親；in tio̍h擔當in ê罪。
利未記 20 20| 人若私通伊ê嬸姆，就是凌辱伊ê叔伯；in beh擔當in ê罪；一世人無kiáⁿ。
利未記 20 21| 人娶兄弟ê bó͘，這是lâ-sâm ê事；伊有凌辱伊ê兄弟；in的確無kiáⁿ。
利未記 20 22| 所以lín tio̍h守我一切ê律例kap我一切ê法度，來行伊；免得我所chhōa lín去tiàm ê地將lín吐出。
利未記 20 23| 我tī lín ê面前所趕出ê百姓，lín m̄-thang thàn in ê風俗；因為in行chiah-ê一切ê事，所以我厭惡in。
利未記 20 24| 總是我bat對lín講：Lín beh承接in ê地，我beh用hit-ê賞賜lín做業，就是流奶kap蜜ê地；我是耶和華，lín ê上帝，tùi萬百姓ê中間分別lín。
利未記 20 25| 所以lín tio̍h分別清氣kap無清氣ê獸，無清氣kap清氣ê鳥隻；或是獸，或是琴，或是爬tī地裡lóng總ê活物，我所kā lín分別做無清氣ê，lín m̄-thang為tio̍h in致到家己做thang厭惡ê。
利未記 20 26| Lín tio̍h歸tī我，來做聖；因為我耶和華是聖，tùi萬百姓ê中間分別lín，來歸tī我。
利未記 20 27| 無論男女有鬼上身，á是行邪術ê，的確tio̍h hō͘伊死；人tio̍h用石頭kā in tìm死；in ê罪歸tī in。
利未記 21 1| 耶和華對摩西講：你tio̍h吩咐亞倫ê kiáⁿ孫做祭司ê講：族中有人死，m̄-thang為tio̍h伊來phah lâ-sâm家己。
利未記 21 2| 獨獨為tio̍h伊骨肉ê親，就是為tio̍h伊ê老母，為tio̍h伊ê老父，為tio̍h伊ê kiáⁿ，為tio̍h伊ê cha-bó͘-kiáⁿ，為tio̍h伊ê兄弟，
利未記 21 3| 以及kap伊至親做在室女ê姊妹，為tio̍h伊thang phah lâ-sâm家己。
利未記 21 4| 伊已經tī百姓中做頭，就m̄-thang從俗來phah lâ-sâm家己。
利未記 21 5| 頭殼m̄-thang剃光光；嘴鬚ê周圍m̄-thang khun；也m̄-thang家己割肉。
利未記 21 6| Tio̍h 歸in ê上帝來成聖，m̄-thang褻瀆in ê上帝ê名；因為耶和華ê火祭是in ê上帝ê食物，是in所獻ê，所以in tio̍h成做聖。
利未記 21 7| in m̄-thang娶妓女做bó͘，á是受phah lâ-sâm ê婦人人做bó͘；也m̄-thang娶hō͘丈夫離出ê婦人人做bó͘；因為in是歸in ê上帝做聖。
利未記 21 8| 所以你tio̍h分別伊做聖；因為伊獻你ê上帝ê食物，你tio̍h看i做聖；因為我，hō͘ lín成聖ê耶和華，就是聖ê。
利未記 21 9| 祭司ê cha-bó͘-kiáⁿ若行淫，凌辱家己，就是凌辱伊ê老父，tio̍h用火燒伊。
利未記 21 10| Tī兄弟中做祭司頭，用抹ê油thîn tī伊ê頭殼，koh設立擔當聖職，穿聖衫ê，m̄-thang phah散頭毛，也m̄-thang拆裂衫。
利未記 21 11| M̄-thang óa近死屍；也m̄-thang為tio̍h伊ê老父，á是伊ê老母，phah lâ-sâm家己。
利未記 21 12| M̄-thang出聖所，也m̄-thang褻瀆伊ê上帝ê聖所，因為伊ê上帝抹油ê冕旒tī伊ê頭殼；我是耶和華。
利未記 21 13| 伊tio̍h娶在室女做bó͘。
利未記 21 14| 寡婦，á是受離ê婦人人，á是受phah lâ-sâm-ê，á是娼妓chiah-ê，lóng m̄-thang娶；獨獨thang娶本族ê在室女做bó͘。
利未記 21 15| tī伊ê百姓中m̄-thang凌辱伊ê後裔；因為我是hō͘伊成聖ê耶和華。
利未記 21 16| 耶和華吩咐摩西講：
利未記 21 17| 你tio̍h kā亞倫講：你ta̍k世代ê後裔見有破相ê，lóng m̄-thang近前來獻伊ê上帝ê食物。
利未記 21 18| 因為見有破相ê人，無論是chhiⁿ-mî-ê，跛腳ê，凹鼻ê，肢體有加ê，
利未記 21 19| 折腳折手ê，
利未記 21 20| ún-ku-ê，矮細ê，目睭有毛病ê，生癬ê，生瘡ê，á是損壞外身ê，lóng m̄-thang近前來。
利未記 21 21| 祭司亞倫ê後裔，凡有破相ê，lóng m̄-thang近前來獻耶和華ê火祭；伊有破相，m̄-thang近前來獻伊ê上帝ê食物。
利未記 21 22| 上帝ê食物，無論是至聖ê，是聖ê，伊lóng thang食。
利未記 21 23| 總是m̄-thang來到帳籬，也m̄-thang近壇前，因為伊有破相，免得褻瀆我hiah-ê聖所；因為我是hō͘ in成聖ê耶和華。
利未記 21 24| Tùi án-ni，摩西吩咐亞倫kap伊hiah-ê kiáⁿ kap以色列眾人講。
利未記 22 1| 耶和華吩咐摩西講：
利未記 22 2| 你tio̍h kā亞倫kap伊hiah-ê kiáⁿ講：Tio̍h離開以色列人所分別做聖歸hō͘我ê聖物，免得褻瀆我ê聖名；我是耶和華。
利未記 22 3| Tio̍h kā in講：Lín代代ê後裔，見若身軀有污穢，來親近以色列人所分別做聖，歸hō͘耶和華做聖物ê，hit人tio̍h tī我ê面前剪除；我是耶和華。
利未記 22 4| 亞倫ê後裔，見若有thái-ko-ê，á是下痟-ê，m̄-thang食聖物，tio̍h thèng候伊清氣；無論甚麼人摸tio̍h hit-ê tùi死屍bak-tio̍h lâ-sâm ê物，á是墜精ê人；
利未記 22 5| á是摸tio̍h甚麼無清氣會爬ê物，á是摸tio̍h hiah-ê hō͘伊無清氣ê人，不管hit人有甚麼無清氣；
利未記 22 6| 摸tio̍h hiah-ê ê人，的確無清氣到ê-hng；若無用水洗身軀，就m̄-thang食聖ê物。
利未記 22 7| 日落ê時，伊就清氣；然後thang食聖物；因為這是伊ê食物。
利未記 22 8| 家己死ê，á是hō͘野獸拆裂ê，伊m̄-thang食，因為chit-ê phah lâ-sâm家己；我是耶和華。
利未記 22 9| 所以in tio̍h守我所交代ê，免得in褻瀆伊，tùi án-ni擔當罪來死；我是hō͘ in成聖ê耶和華。
利未記 22 10| 一切ê外人m̄-thang食聖物；歇tī祭司ê家ê，á是做工人，lóng m̄-thang食聖物。
利未記 22 11| 設使祭司買人，是伊用銀買ê，hit人thang食伊；出世tī伊ê家ê也thang食伊ê米糧。
利未記 22 12| 祭司ê cha-bó͘-kiáⁿ若嫁出外人，就m̄-thang食所舉起來ê聖物。
利未記 22 13| 總是祭司ê cha-bó͘-kiáⁿ若是寡婦，á是受離出ê，無kiáⁿ兒，koh tò來老父ê家，kap伊少年ê時一樣，就thang食伊ê老父ê食物；獨獨外人m̄-thang食。
利未記 22 14| 若有人無tiuⁿ-tî食聖物，tio̍h照hiah-ê聖物加五份一，交hō͘祭司。
利未記 22 15| M̄-thang褻瀆以色列人所獻hō͘耶和華ê聖物；
利未記 22 16| 免得in tī食聖物ê時，擔當過失ê罪過；因為我是hō͘ in成聖ê耶和華。
利未記 22 17| 耶和華吩咐摩西講：
利未記 22 18| 你tio̍h吩咐亞倫kap伊hiah-ê kiáⁿ，kap以色列ê眾人，對in講：以色列家ê人，á是tī以色列中寄腳ê見若獻禮物，無論是所下ê願，á是甘心獻ê，就是獻hō͘耶和華做燒祭ê；
利未記 22 19| 就tio̍h獻牛，á是綿羊，á是山羊，lóng tio̍h用公ê，無瑕疵ê，chiah會得tio̍h歡喜接納。
利未記 22 20| 見若有瑕疵ê，lín m̄-thang獻；因為這無beh kā lín接納。
利未記 22 21| 見若tùi牛群，á是羊群中，將謝恩祭獻hō͘耶和華，為tio̍h beh謝特別下ê願，á是做甘心獻ê，所獻tio̍h-ê tio̍h純全，無瑕疵，chiah會得tio̍h接納。
利未記 22 22| Chhiⁿ-mî-ê，tio̍h傷ê，破相ê，生瘤ê，生瘡ê，生癬ê，chiah-ê lóng m̄-thang獻hō͘耶和華；也m̄-thang tī壇頂獻hō͘耶和華做火祭。
利未記 22 23| 無論是牛káng á是羊á，若是肢體有加á是有減ê，hit號thang做甘心祭來獻；總是用伊來謝願就bōe得tio̍h接納。
利未記 22 24| 外身損傷ê，á是teh碎ê，á是破裂ê，á是閹ê，m̄-thang獻hō͘耶和華；tī lín ê土地也m̄-thang án-ni行。
利未記 22 25| Chit號ê物lín也m̄-thang tùi外國人ê手接受獻做lín上帝ê食物；因為chit號物lóng有毀壞，有瑕疵ê，bōe-thang kā lín接納
利未記 22 26| 耶和華吩咐摩西講：
利未記 22 27| 牛，á是綿羊，á是山羊已經生，七日tè伊ê母，tùi第八日以後，thang做耶和華火祭ê禮物，得tio̍h接納。
利未記 22 28| 無論牛母á是羊母，你m̄-thang siâng日thâi母kap kiáⁿ。
利未記 22 29| Lín獻謝恩祭hō͘耶和華，tio̍h獻thang得tio̍h接納ê。
利未記 22 30| Tio̍h就hit日食伊，m̄-thang留一點á到隔早起；我是耶和華。
利未記 22 31| 所以lín tio̍h守我chiah-ê誡命來行伊；我是耶和華。
利未記 22 32| Lín m̄-thang褻瀆我ê聖名；因為我tī以色列人ê中間，beh受尊來做聖；我是hō͘ lín成聖ê耶和華，
利未記 22 33| chhōa lín出埃及地，做lín ê上帝ê；我是耶和華。
利未記 23 1| 耶和華吩咐摩西講：
利未記 23 2| 你tio̍h吩咐以色列人kā伊講：耶和華ê節期，lín所tio̍h宣布做聖會ê，以下chiah-ê就是我ê節期。
利未記 23 3| 六日tio̍h做工，第七日是大ê安歇日；tio̍h做聖會；lín一切ê工lóng m̄-thang做，tī lín一切khiā起ê所在；這是做耶和華ê聖日。
利未記 23 4| 耶和華chiah-ê節期，就是聖會，lín到期所tio̍h宣布ê，就是chiah-ê。
利未記 23 5| 正月十四日黃昏ê時，是耶和華ê逾越節。
利未記 23 6| Chit月十五日是耶和華ê除酵節；lín tio̍h食無酵餅七日久。
利未記 23 7| 頭一日tio̍h有聖會；lóng m̄-thang做甚麼苦工。
利未記 23 8| 七日久tio̍h獻火祭hō͘耶和華；第七日是聖會，lóng m̄-thang做甚麼苦工。
利未記 23 9| 耶和華吩咐摩西講：
利未記 23 10| 你tio̍h吩咐以色列人kā in講：Lín到我賞賜lín ê地，收割五穀ê時，tio̍h將起頭熟ê五穀一綑，帶來hō͘祭司。
利未記 23 11| 伊tio̍h用chit綑搖tī耶和華ê面前，hō͘ lín得tio̍h接納；祭司tio̍h tī安歇日ê隔日搖伊。
利未記 23 12| 搖chit綑ê日，lín tio̍h將一隻未滿年無瑕疵ê綿羊káng-á，獻hō͘耶和華做燒祭。
利未記 23 13| 相續獻ê素祭，就是調和油ê幼麵粉i-hoat十份ê兩份，做芳芳ê火祭獻hō͘耶和華；相續獻ê灌奠，tio̍h用酒一him ê四份一。
利未記 23 14| 無論是餅，á是焙(pē)ê五穀，á是新ê sūi，lín lóng m̄-thang食，到lín帶禮物獻hō͘ lín ê上帝hit日chiah thang；這tī lín一切khiā起ê所在，做lín代代永遠ê例。
利未記 23 15| Lín tio̍h tùi安歇日ê隔日，獻tiū-khún做搖祭；hit日為家己算-khit，滿七個安歇日，
利未記 23 16| 到第七個安歇日ê隔日，lín tio̍h算五十日，koh tio̍h將sin ê素祭獻hō͘耶和華。
利未記 23 17| Tio̍h tùi lín khiā起ê所在the̍h出幼ê麵粉i-hoat十份兩，chham酵，pek兩塊搖祭ê餅，做起頭熟ê物，獻hō͘耶和華。
利未記 23 18| Koh tio̍h用未滿年無瑕疵ê羊á七隻，牛káng-á一隻，綿羊káng兩隻，kap hiah-ê餅相kap獻in做燒祭hō͘耶和華，kap in ê素祭，in ê灌奠，做芳芳ê火祭，獻hō͘耶和華。
利未記 23 19| Lín tio̍h獻一隻山羊káng做贖罪祭，兩隻未滿年ê綿羊á做謝恩祭。
利未記 23 20| 祭司tio̍h搖in，kap起頭熟ê麥ê餅，做搖祭tī耶和華ê面前，kap hit兩隻羊á；tio̍h分別in做聖，獻hō͘耶和華，來歸hō͘祭司。
利未記 23 21| siâng hit日lín tio̍h宣布做lín ê聖會；lóng m̄-thang做甚麼苦工；這tī lín一切khiā起ê所在，做ta̍k世代永遠ê例。
利未記 23 22| Lín收割田ê五穀，田ê角頭m̄-thang割到盡，ka-la̍uh-ê也m̄-thang拾；tio̍h留hō͘ sòng-hiong人kap出外ê拾；我是耶和華。
利未記 23 23| 耶和華吩咐摩西講：
利未記 23 24| 你tio̍h吩咐以色列人講：七月初一，lín tio̍h守做聖ê安歇日，tio̍h pûn號頭做記念；tio̍h做聖會。
利未記 23 25| Lóng m̄-thang做甚麼苦工；tio̍h將火祭獻hō͘耶和華。
利未記 23 26| 耶和華吩咐摩西講：
利未記 23 27| 七月初十日是贖罪ê日；lín tio̍h守做聖會；koh tio̍h刻苦家己ê心；也tio̍h將火祭獻hō͘耶和華。
利未記 23 28| siâng chit日lóng m̄-thang做甚麼工，因為是贖罪ê日；tī耶和華lín ê上帝ê面前kā lín贖罪。
利未記 23 29| siâng chit日，見若無刻苦伊ê心ê，beh tùi百姓中受剪除。
利未記 23 30| 見若tī chit日做甚麼工ê，我beh tùi百姓中除滅伊。
利未記 23 31| Lín lóng m̄-thang做甚麼工；這tī lín一切khiā起ê所在，做lín ta̍k世代永遠ê例。
利未記 23 32| Lín tio̍h守chit日做大ê安歇日；tī chit月ê初九日ê-hng，tùi hit-ê-hng到隔ê-hng，tio̍h守lín ê安歇日。
利未記 23 33| 耶和華吩咐摩西講：
利未記 23 34| 你tio̍h kā以色列人講：chit-ê七月十五日是搭寮á節，七日久kā耶和華守伊。
利未記 23 35| 頭一日tio̍h有聖會，m̄-thang做甚麼苦工。
利未記 23 36| Lín七日久tio̍h將火祭獻hō͘耶和華；第八日tio̍h守聖會，tio̍h將火祭獻hō͘耶和華；這是嚴肅會，lóng m̄-thang做甚麼苦工。
利未記 23 37| 這是耶和華chiah-ê節；lín tio̍h宣布做聖會ê，tio̍h將火祭、燒祭、素祭，祭物，kap灌奠獻hō͘耶和華，koh照伊ê日期。
利未記 23 38| 這是tī耶和華見安歇日以外，koh tī lín ê禮物以外，kap lín所下ê願以外，kap甘心獻ê以外，就是lín所獻hō͘耶和華ê。
利未記 23 39| Koh tī七月十五日，lín已經收土產ê時，tio̍h守耶和華ê節七日久；頭一日做聖ê安歇，第八日也做聖ê安歇。
利未記 23 40| 頭一日tio̍h挽好樹ê果子，kap棗樹ê枝，kap ām樹ê椏(oāiⁿ)，kap河邊ê柳，tī耶和華lín上帝ê面前歡喜七日久。
利未記 23 41| ta̍k年七月間，lín tio̍h七日久kā耶和華守chit-ê節；這是lín ta̍k世代永遠ê例。
利未記 23 42| Lín tio̍h tiàm tī草寮á內七日久；見若以色列本地人lóng tio̍h tiàm tī草寮á內。
利未記 23 43| Thang hō͘ lín ta̍k代知我chhōa以色列人出埃及地 ê時，我hō͘ in tiàm tī草寮á內；我是耶和華lín ê上帝。
利未記 23 44| 摩西就將耶和華ê節期傳hō͘以色列人。
利未記 24 1| 耶和華吩咐摩西講：
利未記 24 2| Tio̍h命令以色列人，用橄欖khoeh成清ê油，the̍h來hō͘你，thang點燈hō͘伊常常光。
利未記 24 3| Tī會幕內法櫃ê帳籬外，亞倫tio̍h料理伊，tùi ê-hng到早起，常常tī耶和華ê面前；這是做lín代代永遠ê例。
利未記 24 4| 伊tio̍h tī耶和華ê面前，常常料理chiah-ê燈tī清氣ê燈台頂。
利未記 24 5| 你tio̍h the̍h幼ê麵粉，pek十二塊餅，每塊用i-hoat十份二。
利未記 24 6| Tio̍h將餅排做兩chōa，每chōa六塊tī耶和華ê面前聖潔ê桌頂。
利未記 24 7| Koh tio̍h用清氣ê乳香hē tī六chōa，kā餅做記號，就是做火祭獻hō͘耶和華。
利未記 24 8| Ta̍k-ê安歇日，伊tio̍h常常排tī耶和華ê面前；這是為tio̍h以色列人做永遠ê約。
利未記 24 9| chiah-ê餅tio̍h歸hō͘亞倫kap伊ê kiáⁿ孫，in tio̍h tī聖ê所在食伊；因為tī耶和華ê火祭中，chit-ê是至聖歸tī伊，做永遠ê例。
利未記 24 10| 有一人伊ê老母是以色列人；伊ê老父是埃及人，出來行tī以色列人ê中間；chit-ê以色列婦人人ê kiáⁿ，kap一個以色列人tī營盤內冤家。
利未記 24 11| Chit-ê以色列婦人人ê kiáⁿ褻瀆聖名，koh咒詛；就有人將伊帶到摩西hia；伊ê老母名叫Sī-lô-bi̍t，是Tàn ê支派，Tí-pek-lī ê cha-bó͘-kiáⁿ。
利未記 24 12| In關伊tī拘留所，beh thèng候耶和華指示。
利未記 24 13| 耶和華吩咐摩西講：
利未記 24 14| Tio̍h將hit-ê咒詛ê人帶到營外，hō͘聽見ê人按手tī伊ê頭殼頂；全會眾人tio̍h用石頭tìm死伊。
利未記 24 15| 你tio̍h吩咐以色列人講：見若咒詛伊ê上帝ê，tio̍h擔當伊ê罪。
利未記 24 16| 人褻瀆耶和華ê名，tio̍h hō͘伊死；全會ê眾人tio̍h用石頭tìm死伊；不管是出外人，á是本地人，伊褻瀆耶和華ê名ê時，tio̍h hō͘伊死。
利未記 24 17| 見若phah死人ê，的確tio̍h hō͘伊死。
利未記 24 18| Phah死cheng-siⁿ ê，tio̍h賠伊，用命賠命。
利未記 24 19| 人若hō͘伊ê厝邊受損傷，伊án-ni行，也tio̍h án-ni款待伊。
利未記 24 20| 用傷賠傷，用目睭賠目睭，用嘴齒賠嘴齒，伊損傷人怎樣，也tio̍h án-ni辦伊。
利未記 24 21| Phah死cheng-siⁿ ê，tio̍h賠伊；phah死人ê，的確tio̍h hō͘伊死。
利未記 24 22| 不管是出外人，á是本地人，同一樣ê法律；因為我耶和華是lín ê上帝。
利未記 24 23| 摩西就kā以色列人講：in就將hit-ê咒詛ê人帶到營外，用石頭tìm死；以色列人就照耶和華所命令摩西ê來行。
利未記 25 1| 耶和華tī西奈山吩咐摩西講：
利未記 25 2| 你tio̍h吩咐以色列人kā in講：Lín到我賞賜lín hit-ê地ê時；地就tio̍h kā耶和華守安歇。
利未記 25 3| 六年tio̍h種作你ê田園，六年久tio̍h芟割你ê葡萄園，收地ê出產。
利未記 25 4| 到第七年，地 tio̍h守大ê安歇，就是kā耶和華守ê安歇，m̄-thang種作你ê田園，也m̄-thang san葡萄園。
利未記 25 5| 收成了家己發ê五穀，m̄-thang收割，無過芟割ê葡萄樹，也m̄-thang挽葡萄；chit年是地 ê安歇年。
利未記 25 6| 地tī安歇年所出ê beh hō͘ lín做食物；伊ê出產lóng beh hō͘你kap你ê奴僕，你ê女婢，你ê倩工人，以及寄腳tī你hia ê外人，
利未記 25 7| kap你ê cheng-siⁿ，以及tī你ê地ê走獸做食物。
利未記 25 8| 你tio̍h為家己算安歇年七個，就是七pái ê七年；chit七pái ê安歇年，對tī你是四十九年。
利未記 25 9| Hit年七月初十日，你tio̍h四界pûn大聲ê哨角；tī贖罪ê日tio̍h全地pûn哨角。
利未記 25 10| Lín tio̍h用第五十年做聖，tī遍地kā一切khiā起ê百姓宣布自由；chit年beh做lín ê禧年；lín ta̍k人tio̍h歸家己ê產業，ta̍k人tio̍h tò去伊ê本家。
利未記 25 11| 第五十年beh做lín ê禧年，m̄-thang種作；地家己發ê，m̄-thang收割；無芟ê葡萄樹也m̄-thang挽伊。
利未記 25 12| 因為這是禧年，lín tio̍h掠伊做聖；lín thang食地裡家己出ê土產。
利未記 25 13| Chit-ê禧年，lín ta̍k人tio̍h tò去家己ê產業。
利未記 25 14| Lín賣物hō͘厝邊，á是tùi厝邊買物，lín m̄-thang相刻虧。
利未記 25 15| 你tio̍h照禧年後ê年限，tùi厝邊買，伊也tio̍h照收成ê年限賣 hō͘ lín。
利未記 25 16| 照年限ê chōe，你tio̍h加添伊ê價錢，照年限ê少，你tio̍h減少伊ê價錢；因為伊照收成ê數額來賣hō͘ lín。
利未記 25 17| Lín也m̄-thang相刻虧，獨獨tio̍h敬畏lín ê上帝；因為我是耶和華lín ê上帝。
利未記 25 18| 所以lín tio̍h行我ê律例，守我ê法度來行伊；就thang tī hit-ê地安然khiā起。
利未記 25 19| 地也beh出伊ê土產，lín就beh食飽，tī hit-ê地安然khiā起。
利未記 25 20| Lín若講，看ah，chit-ê第七年阮無種作，也無收成土產，beh食甚麼ah?
利未記 25 21| 我beh tī第六年命令我ê福氣hō͘ lín，地就生三年ê土產。
利未記 25 22| 第八年lín tio̍h種作，也tio̍h食地ê出產，就是舊ê米糧；thèng候到第九年，hit年ê出產收來ê時，lín iáu-kú teh食舊ê米糧。
利未記 25 23| 地m̄-thang永遠賣斷，因為地是我ê；lín tī我ê面前是出外人，是寄腳ê。
利未記 25 24| Lín所得tio̍h做業ê全地，tio̍h准人贖回。
利未記 25 25| 你ê兄弟若變做sòng-hiong，賣伊ê業kúi-nā份，伊ê至親tio̍h來，贖回伊ê兄弟所賣ê。
利未記 25 26| 若無人thang kā伊贖回，伊本身koh成做好額，夠額能贖回，
利未記 25 27| 伊就tio̍h算賣出地 ê年限，將所chhun-ê 還hit-ê買主，本身就thang復到伊ê產業。
利未記 25 28| Hit-ê人若bōe-ōe為家己贖回，就所賣ê猶原存tī買主ê手，直到禧年；禧年已經到，產業tio̍h交出；hit人就復到伊ê業。
利未記 25 29| 人若賣城內ê厝，賣了後一年thang贖回；一年ka-nn̂g也有贖回ê權。
利未記 25 30| 若一年已經滿無贖回chit-ê城內ê厝，就定tio̍h永遠歸買主到ta̍k代；tī禧年也bōe得交出。
利未記 25 31| 獨獨厝tī無城牆ê鄉庄，tio̍h看伊親像鄉下ê田一樣，thang贖回；到禧年，lóng tio̍h交出。
利未記 25 32| 總是利未人ê城，就是in所得tio̍h做業ê城hit中間ê厝，利未人thang不管時來贖回。
利未記 25 33| 若有人追利未人贖回厝宅，所賣ê厝tī所得tio̍h做業ê城，到禧年就tio̍h交出；因為利未人城內ê厝，是in tī以色列人中ê產業。
利未記 25 34| 總是in ê城外郊野ê地，m̄-thang賣，因為是in永遠ê產業。
利未記 25 35| 你ê兄弟變做sòng-hiong衰退tī你hia，你tio̍h補助伊，hō͘伊kap你相kap tòa，親像外人kap寄腳ê一樣。
利未記 25 36| M̄-thang the̍h伊ê利息，也m̄-thang the̍h伊khah加；獨獨tio̍h敬畏你ê上帝，hō͘你ê兄弟kap你tòa。
利未記 25 37| 你借伊錢m̄-thang kā伊the̍h利息，你借伊米糧也m̄-thang kā伊the̍h khah加。
利未記 25 38| 我是耶和華lín ê上帝，bat chhōa lín出埃及地，為tio̍h beh賞賜lín迦南地，也beh做lín ê上帝。
利未記 25 39| 你ê兄弟若變sòng-hiong tī你hia，將本身賣hō͘你，m̄-thang hō͘伊親像奴僕服事你。
利未記 25 40| 伊tio̍h tī你hia親像做工人，kap寄腳ê一樣；tio̍h服事你直到禧年。
利未記 25 41| Hit時伊beh離開你出去，kap伊ê kiáⁿ兒相kap tò去伊ê本家，復到伊祖公ê業。
利未記 25 42| 因為in是我ê奴僕，是我所chhōa出埃及地 ê；m̄-thang 賣做奴僕。
利未記 25 43| M̄-thang嚴嚴管轄伊，獨獨tio̍h敬畏你ê上帝。
利未記 25 44| 論到你所beh有ê奴僕女婢，thang tùi四圍ê國中買來做奴僕女婢。
利未記 25 45| Koh hiah-ê寄腳tī lín中間ê外人ê kiáⁿ兒，以及in kap lín tiàm hiah-ê家眷，tī lín ê地方所生ê，lín也thang tùi in中間買人；in beh做lín ê家業。
利未記 25 46| Lín beh取in做業，留hō͘ kiáⁿ孫做家業；lín beh永遠tùi in中間取伊做奴僕；獨獨lín ê兄弟以色列人，lín m̄-thang嚴嚴相管轄。
利未記 25 47| Tiàm tī lín hia ê外人，á是寄腳ê，若變做好額，你ê兄弟tī in hia變做sòng-hiong，將家己賣hō͘ lín中間ê外人，á是寄腳ê，á是外人ê家族。
利未記 25 48| 賣了後thang贖回伊，伊ê兄弟ê一個thang贖回伊；
利未記 25 49| 伯叔，á是伯叔ê kiáⁿ thang贖回伊，á是本家ê親人，也thang屬伊；伊本身若成做好額也thang家己屬。
利未記 25 50| 伊tio̍h kap買主算賬，tùi賣家己hit年起，算到禧年，所賣ê價錢照年限ê chōe少，tio̍h照做工人ê年限kap伊算。
利未記 25 51| 若所chhun ê年iáu-kú chōe，就tio̍h照hit-ê年限，tùi買伊ê價錢，伊tio̍h 還伊贖回ê價錢。
利未記 25 52| 若到禧年chhun無幾年，tio̍h kap伊算；照hit-ê年限tio̍h還伊贖回價錢。
利未記 25 53| 伊tio̍h kap伊tòa，親像年年雇倩ê做工人；買主m̄-thang嚴嚴管轄伊。
利未記 25 54| 若無tī chiah-ê受屬，到禧年伊kap伊ê kiáⁿ兒lóng thang出去自由。
利未記 25 55| 因為以色列人是我ê奴僕，是我chhōa出埃及地 ê；我是耶和華lín ê上帝。
利未記 26 1| Lín m̄-thang為本身做甚麼神佛，也m̄-thang chhāi雕刻ê偶像，á是柱像；也m̄-thang tī lín ê地界安置甚麼刻像ê石，跪拜伊；因為我是耶和華lín ê上帝。
利未記 26 2| Lín tio̍h守我chiah-ê安歇，敬我ê聖所；我是耶和華。
利未記 26 3| Lín若遵thàn我ê律例，守我ê誡命來行伊，
利未記 26 4| 我就kā lín落及時ê 雨，地出伊ê土產，田野ê樹木結果子。
利未記 26 5| Lín phah五穀beh phah到挽葡萄ê時；挽葡萄beh 挽到掖種ê時；koh lín beh食lín ê米糧到飽，tī lín ê土地安然khiā起。
利未記 26 6| 我beh賞賜平安tī lín ê地；lín倒teh睏，無人phah驚lín；我beh tī lín ê地除去惡獸，刀劍也無經過lín ê地。
利未記 26 7| Lín beh趕走對敵，in beh tī lín ê面前倒tī刀下。
利未記 26 8| Lín五人beh趕走一百人，lín一百人beh趕走一萬人，對敵beh tī lín ê面前倒tī刀下。
利未記 26 9| 我beh看顧lín，hō͘ lín生養真chōe，也beh kap lín建立我ê約。
利未記 26 10| Lín beh食khǹg久久ê舊五穀，koh為tio̍h新ê，搬出舊ê。
利未記 26 11| 我beh tī lín中間立我ê會幕，我ê心也無厭惡lín。
利未記 26 12| 我beh行tī lín中間，我beh做lín ê上帝，lín beh做我ê百姓。
利未記 26 13| 我是耶和華lín ê上帝，bat chhōa lín出埃及地，免得lín做in ê奴僕；我bat斬斷lín ê擔ê索，hō͘ lín挺身sin來行。
利未記 26 14| Lín若m̄聽thàn我，m̄守我lóng總ê誡命，
利未記 26 15| lín若棄sak我ê律例，心內厭惡我ê法度，致到無行我一切誡命，背我ê約，
利未記 26 16| 我就beh án-ni款待lín；我定tio̍h beh hō͘ lín驚惶、siau瘦、熱病，目睭phah-pháiⁿ，心憂傷；lín beh空空掖種，因為lín ê對敵beh食伊。
利未記 26 17| 我beh對lín變面，lín beh排陣tī對敵ê面前；怨恨lín-ê beh管轄lín；無人追趕，lín也beh逃走。
利未記 26 18| Lín因為chiah-ê tāi-chì若iáu-kú m̄聽thàn我，我就beh為tio̍h lín ê罪加添七倍責罰lín。
利未記 26 19| 我beh斷絕lín有勢力ê驕傲；koh beh hō͘ lìn ê天親像鐵，lín ê地親像銅。
利未記 26 20| Lín出力tio̍h磨beh空空，因為lín ê地無出伊ê土產，地 ê樹木也無結伊ê果子。
利未記 26 21| Lín行tāi-chì若kap我反對，m̄肯聽thàn我，我就beh照lín ê罪加添七倍降災禍hō͘ lín。
利未記 26 22| 我beh差野獸到lín ê中間，咬食lín ê kiáⁿ兒，吞滅lín ê cheng-siⁿ，hō͘ lín ê人額減少，lín ê路拋荒。
利未記 26 23| Lín因為chiah-ê iáu-kú無受責督來歸向我，行tāi-chì反對我，
利未記 26 24| 我也beh行tāi-chì來反對lín；我本身beh因為lín ê罪，phah lín七倍重。
利未記 26 25| 我koh beh hō͘刀劍臨到lín，報應lín背約ê罪；lín beh受圍困tī城內；我beh降瘟疫tī lín中間；也beh交lín tī對敵ê手。
利未記 26 26| 我斷絕lín所óa靠ê米糧；hit時beh有十個婦人人tī一個爐kā lín pek餅，秤lín ê額ê食物hō͘ lín，lín beh食，也食bōe飽。
利未記 26 27| Lín因為這一切ê事，若iáu-kú m̄聽thàn我，也行tāi-chì反對我，
利未記 26 28| 我就beh發出大受氣，行tāi-chì反對lín；我本身因為lín ê罪，責罰lín七倍ê重。
利未記 26 29| Koh lín beh食lín ê kiáⁿ ê肉；lín ê cha-bó͘-kiáⁿ ê肉lín也beh食。
利未記 26 30| 我也beh毀壞lín ê山頭壇，剉lín ê日像，將lín ê身屍hiat tī lín ê偶像ê身上；我ê心也beh厭惡lín。
利未記 26 31| 我beh hō͘ lín ê城拋荒，hō͘ lín chiah-ê聖所荒廢；我也無beh phīⁿ lín ê香料ê芳味。
利未記 26 32| 我beh hō͘地荒廢；lín ê對敵khiā tī-hia ê，beh因為án-ni來gông-ngia̍h。
利未記 26 33| 我beh四散lín tī列邦中；我也beh拔刀追趕lín；lín ê地beh荒廢，lín ê城beh拋荒。
利未記 26 34| Lín tī對敵ê地khiā起ê時，lín ê地拋荒beh享受伊ê安歇；tī hit時地beh歇睏，享受伊ê安歇。
利未記 26 35| 地拋荒jōa久，就beh得tio̍h安歇hiah-久；因為lín tiàm tī-hia ê日，lín chiah-ê安歇ê期伊無得tio̍h安歇。
利未記 26 36| 論到lín所chhun ê人，我beh hō͘ in tī對敵ê地，心驚到暈去；樹葉hō͘風吹振動ê聲追趕in，in beh逃閃，ná親像逃閃刀劍ê；無人追趕伊，也beh跋倒。
利未記 26 37| 無人追趕ê時，in beh大家相khoeh跋倒，親像tī刀劍ê頭前；lín tī對敵ê面前也khiā bōe tiâu。
利未記 26 38| Lín beh滅無tī列邦中，對敵ê地beh吞食lín。
利未記 26 39| Lín所chhun ê人beh tī對敵ê地，因為家己ê罪來消無；也因為祖公ê罪kap in平平消無。
利未記 26 40| In beh認家己ê罪，kap in祖公ê罪，就是in所干犯我ê罪，koh認家己行tāi-chì反對我；
利未記 26 41| 所以我行tāi-chì反對in，帶in到對敵ê地；hit時in無受割禮ê心，若有謙卑，甘願受罪ê刑罰，
利未記 26 42| 我beh記念我kap雅各所立ê約，我beh記念我kap以撒所立ê約，我kap亞伯拉罕所立ê約，我也beh記念chit-ê地。
利未記 26 43| Hit-ê地hō͘ in離開，得tio̍h享受伊ê安歇，tī伊拋荒，in無tī-teh ê時，koh in甘願受罪ê刑罰，因為in棄sak我ê法度，心內厭惡我ê律例；
利未記 26 44| 雖然án-ni，in tī對敵ê地ê時，我iáu-kú無棄sak in，也無厭惡in，來一盡滅in，致到背我kap in所立ê約；因為我是耶和華in ê上帝。
利未記 26 45| 我也beh為tio̍h in ê緣故，記念我kap in ê祖公所立ê約，就是我tī異邦-人ê面前chhōa in出埃及地 ê，beh做in ê上帝ê；我是耶和華。
利未記 26 46| Chiah-ê律例，法度，教示，就是耶和華tī伊本身kap以色列人ê中間，tī西奈山，託摩西所立ê。
利未記 27 1| 耶和華吩咐摩西講：
利未記 27 2| 你tio̍h吩咐以色列人講：用人下特別ê願，tio̍h照你所估ê身價歸hō͘耶和華。
利未記 27 3| 你所估ê價，ta-po͘人tùi二十歲到六十歲，tio̍h估伊ê價銀五十sià-khek-le̍k，照聖所ê sià-khek-le̍k。
利未記 27 4| 若是cha-bó͘人，你tio̍h估伊ê價三十sià-khek-le̍k。
利未記 27 5| 若是tùi五歲到二十歲，ta-po͘-ê你tio̍h估伊ê價二十sià-khek-le̍k；cha-bó͘人估十sià-khek-le̍k。
利未記 27 6| 若是tùi滿月到五歲，ta-po͘-ê你tio̍h估價銀五sià-khek-le̍k，cha-bó͘-ê tio̍h估價銀三sià-khek-le̍k。
利未記 27 7| 若是對六十歲以上，ta-po͘人你tio̍h估價銀十五sià-khek-le̍k，cha-bó͘人十sià-khek-le̍k。
利未記 27 8| Hit人若sòng-hiong，bōe照你所估ê價，就tio̍h hō͘伊khiā tī祭司ê面前，祭司tio̍h估伊；照下願ê人ê氣力，祭司tio̍h估伊。
利未記 27 9| 若是cheng-siⁿ，就是人獻hō͘耶和華做禮物ê，lóng tio̍h分別伊做聖。
利未記 27 10| 人m̄-thang改換，也m̄-thang對換，或是用好ê換pháiⁿ-ê，á是用pháiⁿ-ê 換好ê；若用cheng-siⁿ對換cheng-siⁿ，所下ê kap所換ê lóng tio̍h分別伊做聖。
利未記 27 11| 若無清氣ê cheng-siⁿ，人所m̄-thang獻hō͘耶和華做禮物ê，就tio̍h hō͘ cheng-siⁿ khiā tī祭司ê面前；
利未記 27 12| 祭司就tio̍h估伊ê價；cheng-siⁿ是好是pháiⁿ，你祭司所估ê án-ni就是。
利未記 27 13| 伊若一定beh贖回，就tio̍h tī你所估ê價錢以外，加添五份ê一份。
利未記 27 14| 人用厝分別做聖，歸hō͘耶和華，祭司就tio̍h估伊ê價，厝是好是pháiⁿ；祭司所估ê價，照án-ni定tio̍h。
利未記 27 15| 分別伊ê厝做聖ê，若beh贖回，就tio̍h tī你所估ê價銀以外，加添五份ê一份；厝照舊歸伊。
利未記 27 16| 人若tùi伊ê業ê地分別一份做聖歸hō͘耶和華，你tio̍h照伊掖種ê chōe少估伊ê價；若也大麥一hō-mûi-jíⁿ，價銀tio̍h五十sià-khek-le̍k。
利未記 27 17| 伊若tùi禧年乞將地分別做聖，就tio̍h照你所估ê價錢來定tio̍h。
利未記 27 18| 設使伊tī禧年以後將地分別做聖，祭司就tio̍h tùi hit-tia̍p到禧年所chhun ê年額，算伊ê價錢；也tio̍h tùi你所估ê，來減少伊。
利未記 27 19| 分別伊ê地做聖ê，若一定beh贖回，伊就tio̍h tī你所估ê價錢以外，加添五份ê一份；地就定tio̍h歸伊。
利未記 27 20| 伊若m̄贖回hit-ê地，á是將地賣hō͘別人，就bōe能koh贖得。
利未記 27 21| Hit-ê地到禧年ê時已經交出，tio̍h做聖歸hō͘耶和華，親像永遠獻ê地一樣，tio̍h歸hō͘祭司做業。
利未記 27 22| 伊若將所買ê一塊地，m̄是伊產業ê地，分別做聖歸hō͘耶和華；
利未記 27 23| 祭司就tio̍h用你所估ê價錢kā伊推算到禧年；hit日伊tio̍h the̍h出你所估ê價錢做聖，歸hō͘耶和華。
利未記 27 24| 禧年已經到，hit-ê地tio̍h歸賣主，就是hit-ê承接業ê原主。
利未記 27 25| 見若你所估ê價銀，lóng tio̍h照聖所ê sià-khek-le̍k；二十kùi-la̍h做一sià-khek-le̍k。
利未記 27 26| 獨獨cheng-siⁿ ê中間頭水生ê，無論是牛是羊，已經歸耶和華做頭水生ê，人m̄-thang koh分別伊做聖，因為這本是耶和華ê。
利未記 27 27| 若是無清氣ê cheng-siⁿ所生ê，就tio̍h照你所估ê價，加五份一來贖回伊；若m̄贖回，就tio̍h照你所估ê價來賣。
利未記 27 28| 獨獨一切永遠獻ê，就是人tùi伊所有ê永遠獻hō͘耶和華，無論是人，是cheng-siⁿ，á是伊產業ê地，lóng m̄-thang賣，也m̄-thang贖回；伊永遠獻ê是至聖，歸hō͘耶和華。
利未記 27 29| 見若永遠獻ê就是tùi人ê中間永遠獻，lóng m̄-thang贖；伊的確tio̍h受死。
利未記 27 30| 見若地上所有ê，無論是土產，á是樹頂ê果子，十份ê一份是耶和華ê，做聖歸hō͘耶和華。
利未記 27 31| 人若beh贖回chit-ê十份一ê甚麼物，就tio̍h加五份ê一份。
利未記 27 32| 見若牛群，羊群ê十份一，經過柺á下ê，每第十隻tio̍h做聖歸hō͘耶和華。
利未記 27 33| 無管伊是好pháiⁿ，m̄-thang對換；若beh對換，就所對換ê kap本然ê cheng-siⁿ，lóng tio̍h做聖，bōe贖得。
利未記 27 34| 這就是耶和華tī西奈山為tio̍h以色列人所命令摩西chiah-ê命令。
民數記 1 1| 以色列人出埃及地以後，第二年，二月初一日，耶和華tī西奈ê曠野tī會幕中吩咐摩西講：
民數記 1 2| Lín tio̍h將以色列全會ê總數，照in ê家口宗族，照人名ê數額，算in ta-po͘ ê人丁。
民數記 1 3| 見若以色列中，tùi二十歲以上，能出去交戰ê，你kap亞倫tio̍h照in ê軍隊來點算伊。
民數記 1 4| 每支派中，tio̍h有一人，做in ê族長ê，來幫贊lín。
民數記 1 5| Kap lín khiā做堆ê人，in ê名字記tī下底。屬Liû-piān ê，有Sī-tiu-jíⁿ ê kiáⁿ Í-lī-siok。
民數記 1 6| 屬西門ê，有So͘-lī-sa-tāi ê kiáⁿ Sī-lō͘-bia̍t。
民數記 1 7| 屬猶大ê，有A-bí-ná-ta̍t ê kiáⁿ，Ná-sūn。
民數記 1 8| 屬Í-sat-ka ê，有So͘-ap ê kiáⁿ，Ná-thán-gia̍p。
民數記 1 9| 屬Se-pò͘-lûn ê，有Hi-lûn ê kiáⁿ，Í-lī-ap。
民數記 1 10| 約瑟ê kiáⁿ孫屬Í-hoat-liân ê，有A-bí-hut ê kiáⁿ，Í-lī-sa-má；屬Má-ná-se ê，有Pí-tāi-siok ê kiáⁿ，Ka-má-lia̍t。
民數記 1 11| 屬便雅憫ê，有Ki-to-nî ê kiáⁿ，A-pí-tàn。
民數記 1 12| 屬Tàn ê，有A-bí-sa-tāi ê kiáⁿ，A-hi-í-siā。
民數記 1 13| 屬A-siat ê，有Gô-lân ê kiáⁿ，Phàⁿ-kiat。
民數記 1 14| 屬Ka-tek ê，有Tiu-jíⁿ ê kiáⁿ，Í-lī-ngá-sat。
民數記 1 15| 屬Ná-hut-tha-lí ê，有Í-lâm ê kiáⁿ，A-hi-la̍h。
民數記 1 16| Chiah-ê lóng是tùi會中揀選ê，ta̍k-ê做in本支派ê首領，lóng是以色列軍隊中ê統領。
民數記 1 17| 摩西、亞倫就chhōa hiah-ê受記名ê人；tī二月初一日，召集會眾；
民數記 1 18| in就照in ê人丁，tùi二十歲以上，照in ê名額，照in ê家口宗族，排列in ê世系。
民數記 1 19| 耶和華án-ni命令摩西，伊就tī西奈ê曠野點算in。
民數記 1 20| 以色列ê大kiáⁿ，Liû-piān kiáⁿ孫ê世系，照in ê家口，in ê宗族，照人名ê數額，照in ê人丁，tùi二十歲以上ê ta-po͘-ê，能出去交戰ê；
民數記 1 21| 屬Liû-piān ê支派計算ê，四萬六千五百名。
民數記 1 22| 西門kiáⁿ孫ê世系，照in ê家口，in ê宗族，計算ê，照人名ê數額，照in ê人丁，tùi二十歲以上ê ta-po͘，能出去交戰ê；
民數記 1 23| 屬西門ê支派計算ê，五萬九千三百名。
民數記 1 24| Ka-tek kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
民數記 1 25| 屬Ka-tek ê支派，計算ê，四萬五千六百五十名。
民數記 1 26| 猶大kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
民數記 1 27| 屬猶大ê支派，計算ê，七萬四千六百名。
民數記 1 28| Í-sat-ka kiáⁿ孫ê世系，照in ê家口，in ê宗族，照人名ê數額，tùi二十歲以上能出去交戰ê；
民數記 1 29| 屬Í-sat-ka ê支派，計算ê，五萬四千四百名。
民數記 1 30| Se-pò͘-lûn kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
民數記 1 31| 屬Se-pò͘-lûn ê支派，計算ê，五萬七千四百名。
民數記 1 32| 約瑟ê kiáⁿ孫，屬2-hoat-liân kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
民數記 1 33| 屬Í-hoat-liân ê支派計算ê，四萬連五百名。
民數記 1 34| Má-ná-se kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
民數記 1 35| 屬Má-ná-se ê支派，計算ê，三萬兩千兩百名。
民數記 1 36| 便雅憫kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
民數記 1 37| 屬便雅憫ê支派，計算ê，三萬五千四百名。
民數記 1 38| Tàn kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
民數記 1 39| 屬Tàn ê支派，計算ê，六萬兩千七百名。
民數記 1 40| A-siat kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
民數記 1 41| 屬A-siat ê支派，計算ê，四萬一千五百名。
民數記 1 42| Ná-hut-tha-lī kiáⁿ孫ê世系，照in ê家口，in ê宗族，照人名ê數額，tùi二十歲以上，能出去交戰ê；
民數記 1 43| 屬Ná-hut-tha-lī ê支派，計算ê，五萬三千四百名。
民數記 1 44| Chiah-ê lóng是計算ê，是摩西、亞倫kap以色列十二個首領所算ê；in ta̍k-ê代表in ê宗族。
民數記 1 45| Án-ni以色列人計算ê，照伊ê宗族，tùi二十歲以上，見若以色列中能出去交戰ê人；
民數記 1 46| 就是一切計算ê共六十萬連三千五百五十名。
民數記 1 47| 獨獨利未人照祖宗ê支派，無算在內。
民數記 1 48| 因為耶和華bat吩咐摩西講：
民數記 1 49| 獨獨利未支派你m̄-thang點算，也m̄-thang tī以色列中算in ê總額。
民數記 1 50| 獨獨tio̍h派利未人管理證據ê會幕，kap其中一切ê器具，kap一切屬tī hit內面ê；in tio̍h扛會幕kap其中一切ê器具，也tio̍h伺候會幕，tī伊ê四圍安營。
民數記 1 51| 會幕beh起身ê時，tio̍h利未人拆伊；會幕beh搭ê時，tio̍h利未人khiā伊；以外ê人近óa伊，的確tio̍h受死。
民數記 1 52| 以色列人搭布棚，各照in ê軍隊，各歸in ê本營，各歸in ê大旗。
民數記 1 53| 獨獨利未人tio̍h tī證據ê會幕四圍安營，免得大受氣臨到tī以色列ê會眾；利未人也tio̍h守證據ê會幕ê責成。
民數記 1 54| 以色列人就án-ni行；見若耶和華所命令摩西ê，in就照án-ni行。
民數記 2 1| 耶和華吩咐摩西、亞倫講：
民數記 2 2| 以色列人tio̍h ta̍k-ê 搭伊ê布棚，tī家己ê大旗下，tī本族ê旗號hia，ûi-ûi ǹg會幕紮營。
民數記 2 3| Tī東勢ǹg日出ê所在，照in ê軍隊紮營ê，是tio̍h猶大營ê大旗；有A-bí-ná-ta̍t ê kiáⁿ Ná-sūn做猶大人ê首領。
民數記 2 4| 伊ê軍隊，就是計算ê，共有七萬四千六百名。
民數記 2 5| óa近伊紮營ê是tioh8I2-sat-ka ê支派，有So͘-ap ê kiáⁿ Ná-thán-gia̍p做Í-sat-ka人ê首領；
民數記 2 6| 伊ê軍隊，就是計算ê，共有五萬四千四百名。
民數記 2 7| Koh有Se-pò͘-lûn ê支派；Hi-lûn ê kiáⁿ Í-lī-ap做Se-pò͘-lûn人ê首領；
民數記 2 8| 伊ê軍隊，就是計算ê，共有五萬七千四百名。
民數記 2 9| 屬猶大營，照伊ê軍隊lóng總計算ê，共有十八萬六千四百名；in tio̍h做頭起身。
民數記 2 10| Tī南pêng，照in ê軍隊，是Liû-piān營ê大旗，有Sī-tiu-jíⁿ ê kiáⁿ Í-lī-siok做Liû-piān人ê首領；
民數記 2 11| 伊ê軍隊，就是計算ê，共有四萬六千五百名。
民數記 2 12| óa近伊紮營ê是西門ê支派；So͘-lí-sa-tāi ê kiáⁿ Sī-lō͘-bia̍t做西門人ê首領；
民數記 2 13| 伊ê軍隊，就是計算ê，共有五萬九千三百名。
民數記 2 14| Koh有Ka-tek ê支派；Tiu-jíⁿ ê kiáⁿ Í-lī-ngá-sat做Ka-tek人ê首領；
民數記 2 15| 伊ê軍隊，就是計算ê，共有四萬五千六百五十名。
民數記 2 16| 屬Liû-piān營，照伊ê軍隊，lóng總計算ê，共有十五萬一千四百五十名；in tio̍h做第二隊起身。
民數記 2 17| 然後會幕tio̍h起身，有利未人ê營tī chiah-ê營ê中間，in án-ni紮營，tio̍h照án-ni起身，各照伊ê大旗。
民數記 2 18| Tī西pêng，照in ê軍隊，是Í-hoat-liân營ê大旗；A-bí-hut ê kiáⁿ Í-lī-sa-má做Í-hoat-liân人ê首領；
民數記 2 19| 伊ê軍隊，就是計算ê，共有四萬連五百名。
民數記 2 20| óa近伊ê，是Má-ná-se ê支派；Pí-tāi-siok ê kiáⁿ Ka-má-lia̍t做Má-ná-se人ê首領；
民數記 2 21| 伊ê軍隊，就是計算ê，共有三萬兩千兩百名。
民數記 2 22| Koh有便雅憫ê支派；Ki-to-nî ê kiáⁿ A-pí-tàn做便雅憫人ê首領；
民數記 2 23| 伊ê軍隊，就是計算ê，共有三萬五千四百名。
民數記 2 24| 屬伊2-hoat-liân營，照伊ê軍隊，lóng總計算ê，共有十萬連八千一百名；in tio̍h做第三隊起身。
民數記 2 25| Tī北pêng照in ê軍隊，是Tàn ê營ê大旗；A-bí-sa-tāi ê kiáⁿ A-hi-í-siā做Tàn ê人ê首領；
民數記 2 26| 伊ê軍隊，就是計算ê，共有六萬兩千七百名。
民數記 2 27| óa近伊紮營ê是A-siat ê支派；Gô-lân ê kiáⁿ Phàⁿ-kiat做A-siat人ê首領；
民數記 2 28| 伊ê軍隊，就是計算ê，共有四萬一千五百名。
民數記 2 29| Koh有Ná-hut-tha-lī ê支派，Í-lâm ê kiáⁿ A-hi-la̍h做Ná-hut-tha-lī人ê首領；
民數記 2 30| 伊ê軍隊，就是計算ê，共有五萬三千四百名。
民數記 2 31| 屬Tàn ê營，lóng總計算ê，共有十五萬七千六百名；tio̍h歸in ê大旗，做路尾隊起身。
民數記 2 32| Chiah-ê是以色列人，照in ê宗族計算ê，照in ê軍隊，tī chiah-ê營中lóng總計算ê，共有六十萬連三千五百五十名。
民數記 2 33| 獨獨利未人無算tī以色列人ê內面；是照耶和華所命令摩西ê，以色列人án-ni行；
民數記 2 34| ta̍k人照in ê家口，in ê宗族，歸in ê大旗，án-ni紮營，án-ni起身；lóng是照耶和華所命令摩西ê來行。
民數記 3 1| 耶和華tī西奈山，對摩西講ê日，亞倫kap摩西ê世系親像下底。
民數記 3 2| 亞倫ê kiáⁿ ê名是chiah-ê；大kiáⁿ名叫Ná-tap，koh有A-PÍ-hō͘，Í-lī-a-sat，Í-tha-má。
民數記 3 3| 這是亞倫ê kiáⁿ ê名，lóng是受抹油做祭司ê；bat kā in行設立ê禮，來擔當祭司ê職份。
民數記 3 4| Ná-tap A-PÍ-hō͘ tī西奈ê曠野，tī耶和華ê面前，獻別號火ê時，就死tī耶和華ê面前；in也無kiáⁿ兒。Í-lī-a-sat Í-tha-má tī in老父亞倫ê面前，擔當祭司ê職份。
民數記 3 5| 耶和華吩咐摩西講：
民數記 3 6| 你hō͘利未ê支派近前來，khiā tī祭司亞倫ê面前，thang服事伊。
民數記 3 7| In tio̍h守所吩咐亞倫ê，也tio̍h tī會幕前守所吩咐會眾ê，來辨理會幕ê事。
民數記 3 8| In tio̍h顧守會幕一切ê器具；也tio̍h守所吩咐以色列人ê，來辨理會幕ê事。
民數記 3 9| 你tio̍h將利未人hō͘亞倫kap伊hiah-ê kiáⁿ；in是tùi以色列人ê中間揀出來完全hō͘伊ê。
民數記 3 10| 你tio̍h分派亞倫kap伊hiah-ê kiáⁿ，in也tio̍h守in祭司ê職任；近óa來ê外人，的確hō͘伊死。
民數記 3 11| 耶和華吩咐摩西講：
民數記 3 12| 看ah，我本身tùi以色列人ê中間取利未人，替以色列人一切頭胎ê大kiáⁿ；利未人beh做我ê。
民數記 3 13| 因為一切ê大kiáⁿ lóng是我ê；我tī埃及地phah死一切ê大kiáⁿ hit日，就將以色列中一切ê大kiáⁿ，人kap cheng-siⁿ，lóng分別in做聖，歸tī我；in beh做我ê；我是耶和華。
民數記 3 14| 耶和華tī西奈ê曠野吩咐摩西講：
民數記 3 15| 你tio̍h照利未人ê宗族、家口，點算in；見若滿月以上ê ta-po͘ gín-ná，你lóng tio̍h點算。
民數記 3 16| 摩西就照耶和華ê話來點算in，照伊所受ê命令。
民數記 3 17| 利未chiah-ê kiáⁿ ê名，就是Kek-sūn，Ko-hat，Bí-la̍h-lī。
民數記 3 18| Kek-sūn ê kiáⁿ，照in ê家，是Li̍p-nî，Sī-múi。
民數記 3 19| Ko-hat ê kiáⁿ，照in ê家，是Àm-lân，Í-su-hap，Hi-pek-lûn，O͘-siat。
民數記 3 20| Bí-la̍h-lī ê kiáⁿ，照in ê家，是Boa̍t-lī，Bó͘-sī。Chiah-ê照in ê宗族是利未人ê家口。
民數記 3 21| 屬Kek-sūn ê，有Li̍p-nî族ê家，Sī-múi族ê家；chiah-ê是Kek-sūn族ê家。
民數記 3 22| In計算ê，tùi滿月以上，照in hiah-ê ta-po͘ gín-ná ê數額，in所計算ê人，共有七千五百名。
民數記 3 23| Kek-sūn族hiah-ê家口，tio̍h紮營tī會幕後ê西勢。
民數記 3 24| La̍h-i-le̍k ê kiáⁿ Í-lī-ngá-sat做Kek-sūn人宗族ê首領。
民數記 3 25| Kek-sūn ê kiáⁿ孫，tī會幕中所tio̍h顧守ê，就是會幕，kap布棚，kap伊ê蓋，kap會幕ê門籬；
民數記 3 26| 院ê布帷，kap院ê門籬，(院就是圍會幕kap壇ê) ，kap一切所用ê索。
民數記 3 27| 屬Ko-hat ê，有Àm-lân族ê家，Í-su-hap族ê家，Hi-pek-lûn族ê家，O͘-siat族ê家；chiah-ê是Ko-hat族ê家。
民數記 3 28| 照ta-po͘丁ê數額，tùi滿月以上，守聖所ê責成ê，共有八千六百名。
民數記 3 29| Ko-hat kiáⁿ孫hiah-ê家tio̍h紮營tī會幕邊ê南勢。
民數記 3 30| O͘-siat ê kiáⁿ Í-lī-sat-hoán做Ko-hat宗族家口ê首領。
民數記 3 31| In所tio̍h守ê是約櫃、桌、燈台，hiah-ê壇，kap聖所內in所用ê器具，以及門籬，kap一切做路用ê物。
民數記 3 32| 祭司亞倫ê kiáⁿ Í-lī-a-sat做利未人chiah-ê首領ê首領，tio̍h鑑察hiah-ê顧守聖所ê人。
民數記 3 33| 屬Bí-la̍h-lī ê，有Boa̍t-lī族ê家，Bó͘-sī族ê家，chiah-ê是Bí-la̍h-lī hiah-ê家口。
民數記 3 34| In計算ê，照in ta-po͘丁ê數額；tùi滿月以上ê，共有六千兩百名。
民數記 3 35| A-PÍ-hāi ê kiáⁿ So͘-lia̍t做Bí-la̍h-lī宗族chiah-ê家ê首領；in tio̍h紮營tī會幕邊ê北勢。
民數記 3 36| Bí-la̍h-lī ê kiáⁿ孫定tio̍h ê職份是守會幕ê板，伊ê栱，伊ê柱，伊ê座，kap一切ê器具，一切做路用ê物；
民數記 3 37| 院四圍ê柱，伊ê座，伊所釘ê釘kap索。
民數記 3 38| Tī會幕前ê東勢，就是tī布棚前ǹg日出ê所在，紮營ê是摩西、亞倫，kap伊hiah-ê kiáⁿ；in守聖所ê責成，就是替以色列kiáⁿ孫ê責成；別人若近óa的確tio̍h hō͘伊死。
民數記 3 39| 見若計算ê利未人，就是摩西、亞倫照耶和華ê命令所算ê，照in ê家，tùi滿月以上ê ta-po͘丁，共有兩萬兩千名。
民數記 3 40| 耶和華kā摩西講：你tio̍h tī以色列人ê中間點算tùi滿月以上見若頭胎ê ta-po͘丁，記in ê名額。
民數記 3 41| 我是耶和華，你tio̍h kā我取利未人，替以色列人所有ê頭chiūⁿ-kiáⁿ；也取利未人ê cheng-siⁿ，替以色列人所有頭水生ê cheng-siⁿ。
民數記 3 42| 摩西就照耶和華所命令ê，算以色列人一切ê頭chiūⁿ-kiáⁿ。
民數記 3 43| 照人名ê數額，tùi滿月以上，見若頭chiūⁿ生ê ta-po͘丁計算ê，共有兩萬兩千兩百七十三名。
民數記 3 44| 耶和華吩咐摩西講：
民數記 3 45| 你tio̍h 取利未人替以色列人所有頭chiūⁿ生ê，也取利未人ê cheng-siⁿ替以色列ê cheng-siⁿ；就利未人beh屬我，我是耶和華。
民數記 3 46| 以色列人中頭chiūⁿ ê ta-po͘丁，比利未人khah-chōe兩百七十三個，你beh kā伊贖出來；
民數記 3 47| 就tio̍h照人丁，照聖所ê sià-khek-le̍k，ta̍k人取五 sià-khek-le̍k，(一sià-khek-le̍k是二十kùi-la̍h)
民數記 3 48| hiah-ê出額ê人所贖回ê銀，交代亞倫kap伊ê kiáⁿ。
民數記 3 49| 摩西就tùi hiah-ê受利未人所贖出額ê人，the̍h贖回ê銀。
民數記 3 50| Tùi以色列人頭chiūⁿ生ê，所the̍h ê銀，照聖所ê sià-khek-le̍k，有一千三百六十五sià-khek-le̍k。
民數記 3 51| 摩西照耶和華ê話，將chiah-ê ê贖回ê銀，交代亞倫kap伊ê kiáⁿ，tú-tú親像耶和華所命令摩西ê。
民數記 4 1| 耶和華吩咐摩西、亞倫講：
民數記 4 2| 你tio̍h tùi利未人ê中間算Ko-hat kiáⁿ孫ê總額，照in ê家口、宗族。
民數記 4 3| Tùi三十歲以上，到五十歲，見若入來當職tī會幕內做工ê，lóng tio̍h算伊。
民數記 4 4| Ko-hat ê kiáⁿ孫tī會幕所做ê工，就是料理至聖ê物，記tī下底。
民數記 4 5| 營盤起身ê時，亞倫kap伊ê kiáⁿ tio̍h入去thǹg jia遮ê帳籬，用伊來遮蓋法櫃。
民數記 4 6| Koh用海狗皮蓋tī頂面，koh蓋專專藍色ê布；然後chiah穿伊ê扛3。
民數記 4 7| Koh用藍色ê布 chhu tī排列餅ê桌；將chiah-ê盤、匙、碗、灌奠ê杯，排tī hit頂面；tī-hia也tio̍h有常常排設ê餅。
民數記 4 8| Tī hit頂面koh tio̍h罩朱紅色ê布，koh用海狗皮做蓋來蓋，chiah穿伊ê槓。
民數記 4 9| In tio̍h the̍h藍色布來蓋照光ê燈台，kap伊ê盞，伊ê剪，伊ê盤，kap一切做伊ê路用貯油 ê器具。
民數記 4 10| Koh tio̍h將燈台，kap伊一切ê器具，包tī海狗皮ê蓋內，hē tī柴架頂。
民數記 4 11| Tī金壇頂in tio̍h chhu藍色ê布，用海狗皮做蓋來蓋，chiah穿伊ê槓。
民數記 4 12| Koh tio̍h the̍h所用來服事ê器具，就是tī聖所用來服事ê，包tī藍色ê布，用海狗皮做蓋來蓋，hē tī柴架頂。
民數記 4 13| In tio̍h收壇頂ê火灰，用紫色ê布chhu tī hit頂面。
民數記 4 14| Koh tio̍h用in做工所用一切ê器具，排tī頂面；就是火鼎、肉叉、托á、盤，一切屬tī壇ê器具，koh用海狗皮做蓋來罩伊，chiah穿伊ê槓。
民數記 4 15| 營盤beh起身ê時，亞倫kap伊ê kiáⁿ將聖所，kap聖所一切ê器具蓋明白，然後Ko-hat ê kiáⁿ孫tio̍h來扛；獨獨m̄-thang摸聖ê物，免得in死；會幕內chiah-ê物件是Ko-hat ê kiáⁿ孫所tio̍h扛ê。
民數記 4 16| 祭司亞倫ê kiáⁿ Í-lī-a-sat所tio̍h顧守ê，是點燈ê油，kap香料，kap常常獻ê素祭，kap抹ê油；也tio̍h顧守全會幕kap hit中間所有ê，kap聖所，kap聖所所有ê器具。
民數記 4 17| 耶和華吩咐摩西、亞倫講：
民數記 4 18| Lín m̄-thang將Ko-hat人家族ê支派tùi利未人ê中間剪除去；
民數記 4 19| in óa近至聖ê物ê時，lín tio̍h kā in án-ni設法，hō͘ in能活，免得死；亞倫kap伊ê kiáⁿ tio̍h入去，派in ta̍k人所tio̍h做，所tio̍h扛ê。
民數記 4 20| 獨獨in tiap-á久也m̄-thang入去看聖所，免得in死無。
民數記 4 21| 耶和華吩咐摩西講：
民數記 4 22| 你tio̍h算Kek-sūn kiáⁿ孫ê總額，照in ê宗族、家口；
民數記 4 23| tùi三十歲以上到五十歲，見若入來當職tī會幕內做工ê，lóng tio̍h算伊。
民數記 4 24| Kek-sūn人chiah-ê家ê工程，所tio̍h辨理，所tio̍h扛ê，就是chiah-ê。
民數記 4 25| In tio̍h扛會幕hiah-ê帳幅，以及會幕，kap伊ê蓋，kap tī hit頂面海狗皮做ê蓋，kap會幕ê門籬；
民數記 4 26| 院ê布帷；kap院門ê門籬，(院就是圍會幕kap壇ê，) 索á，kap所用ê器具，無論做甚麼路用ê，in lóng tio̍h料理。
民數記 4 27| Kek-sūn ê kiáⁿ孫tī in一切所扛ê物，所辦ê事，lóng tio̍h照亞倫kap伊ê kiáⁿ孫所命令ê來辦，in所應該扛ê，lín tio̍h派in顧守。
民數記 4 28| 這是Kek-sūn kiáⁿ孫chiah-ê家，tī會幕內所做ê工，in所顧守ê，tio̍h tī祭司亞倫ê kiáⁿ Í-tha-má ê手下。
民數記 4 29| 論到Bí-la̍h-lī ê kiáⁿ孫，你tio̍h照in ê家口、宗族，kā in點算。
民數記 4 30| Tùi三十歲以上，到五十歲，見若入來當職tī會幕內做工ê，lóng tio̍h算伊。
民數記 4 31| In所擔當ê責成，照會幕chiah-ê工程，就是會幕ê板，kap伊ê栱，伊ê柱，伊ê座，
民數記 4 32| 院四圍ê柱，kap伊ê座；所釘ê釘，kap索á，kap一切所用ê器具；in擔當所扛ê器具，lín tio̍h照名指定tio̍h。
民數記 4 33| 這是Bí-la̍h-lī kiáⁿ孫chiah-ê家ê工，就是in tī會幕內所做ê工，lóng tī祭司亞倫ê kiáⁿ Í-tha-má ê手下。
民數記 4 34| 摩西、亞倫kap會眾chiah-ê首領，將Ko-hat ê kiáⁿ孫照in ê宗族、家口；
民數記 4 35| tùi三十歲以上到五十歲，見若入來當職tī會幕內做工ê，lóng計算伊。
民數記 4 36| 照in ê家口計算ê，共有兩千七百五十名。
民數記 4 37| 這是Ko-hat族chiah-ê家計算ê，是見若tī會幕內做工ê，就是摩西、亞倫，照耶和華託摩西所命令點算ê。
民數記 4 38| Kek-sūn ê kiáⁿ孫計算ê，照in ê家口、宗族，
民數記 4 39| tùi三十歲以上到五十歲，見若入來當職tī會幕內做工ê；
民數記 4 40| 其中計算ê，照in ê家口，宗族，共有兩千六百三十名。
民數記 4 41| 這是Kek-sūn kiáⁿ孫chiah-ê家計算ê；是見若tī會幕內做工ê，就是摩西、亞倫照耶和華所命令來點算ê。
民數記 4 42| Bí-la̍h-lī kiáⁿ孫chiah-ê家，計算ê，照in ê家口，in ê宗族，
民數記 4 43| tùi三十歲以上到五十歲，見若入來當職tī會幕內做工ê；
民數記 4 44| 其中計算ê，照in ê家口，共有三千兩百名。
民數記 4 45| 這是Bí-la̍h-lī kiáⁿ孫chiah-ê家計算ê；就是摩西、亞倫照耶和華託摩西所命令點算ê。
民數記 4 46| 見若計算ê利未人，就是摩西、亞倫，kap以色列chiah-ê首領，照in ê家口，in ê宗族，所點算ê，
民數記 4 47| tùi三十歲以上到五十歲，見若入來當職tī會幕內做扛物ê工 ê；
民數記 4 48| 其中計算ê共有八千五百八十名。
民數記 4 49| In hō͘摩西點算，照耶和華所命令ê，ta̍k人照伊所辦ê事，照伊所扛ê物；in án-ni hō͘伊點算，是照耶和華所命令摩西ê。
民數記 5 1| 耶和華吩咐摩西講：
民數記 5 2| 你tio̍h命令以色列人hō͘一切患tio̍h thái-ko-ê，患tio̍h下痟症ê，kap因為死屍無清氣ê，lóng出去營外。
民數記 5 3| 無論男女lín lóng tio̍h hō͘ in出去，就是出去到營外，免得phah lâ-sâm in ê營盤，因為我khiā起tī in ê中間。
民數記 5 4| 以色列人照án-ni行，hō͘ in出去營外；耶和華án-ni吩咐摩西，以色列人就án-ni行。
民數記 5 5| 耶和華吩咐摩西講：
民數記 5 6| 你tio̍h kā以色列人講：無論男女，若行人所行ê罪，致到干犯耶和華，hit人就有罪。
民數記 5 7| In tio̍h認in所犯ê罪，照數額賠伊，另外加五份ê一份，歸hō͘伊所刻虧ê人。
民數記 5 8| 總是hit人若無親人thang領受因為罪所賠ê，就hit-ê因為罪所賠ê，tio̍h還hō͘耶和華，來歸祭司；論hit隻贖罪ê羊káng，就是用來kā伊贖罪ê，是算在外。
民數記 5 9| 以色列人一切ê聖物中，所奉hō͘祭司ê舉祭，lóng tio̍h歸hō͘祭司。
民數記 5 10| 見若人所分別做聖ê物，tio̍h歸hō͘祭司；人用甚麼hō͘祭司ê，lóng tio̍h歸tī伊。
民數記 5 11| 耶和華吩咐摩西講：
民數記 5 12| 你tio̍h吩咐以色列人對伊講，人ê bó͘若行錯得罪伊ê丈夫，
民數記 5 13| 有人kap伊行淫，事情祕密，伊ê丈夫m̄知，也無露出；總是伊受phah lâ-sâm，也無人做干證，也無掠tio̍h伊，
民數記 5 14| 伊ê丈夫生起僥疑ê心，僥疑伊ê bó͘，伊ê bó͘是phah lâ-sâm；á是伊ê丈夫生起僥疑ê心，僥疑伊ê bó͘，伊ê bó͘並無受phah lâ-sâm，
民數記 5 15| hit-ê人tio̍h chhōa伊ê bó͘到祭司hia，也為tio̍h伊帶大麥ê麵粉i-hoat十份一做伊ê禮物，m̄-thang thîn油，也m̄-thang chham乳香，因為這是僥疑ê素祭，是記得ê素祭，hō͘人會記得罪。
民數記 5 16| 祭司tio̍h hō͘ hit-ê婦人人近óa來，hō͘伊khiā tī耶和華ê面前。
民數記 5 17| 祭司tio̍h用聖ê水貯tī磁ê器具內，koh tùi會幕ê土腳the̍h一點á土粉，hē tī水中。
民數記 5 18| 祭司tio̍h hō͘ hit-ê婦人人khiā tī耶和華ê面前，phah散婦人人ê頭毛，將記得ê素祭，就是僥疑ê素祭，hē tī伊ê手中；祭司ê手tio̍h the̍h致到咒詛ê苦水。
民數記 5 19| 祭司tio̍h kah婦人人chiù-chōa，對伊講，若無人kap你行淫，你已經受丈夫ê約束，無行錯致到phah lâ-sâm，你就kap chit-ê咒詛ê苦水無干涉。
民數記 5 20| 總是你已經受丈夫ê約束，若有行錯受phah lâ-sâm，tī你ê丈夫以外有人kap你行淫；
民數記 5 21| 祭司就hō͘婦人人用咒詛來chiù-chōa，祭司對婦人人講：耶和華hō͘你ê大腿爛，腹肚賬ê時，願耶和華hō͘你tī你ê百姓中成做咒詛，成做chiù-chōa ê話柄。
民數記 5 22| Koh chit-ê致到咒詛ê水beh入你ê腸á內，hō͘你ê腹肚賬，大腿爛；婦人人tio̍h應講，A-bēng，A-bēng。
民數記 5 23| 祭司tio̍h寫chiah-ê咒詛ê話tī冊裡，用hiah-ê字抹入tī苦水裡。
民數記 5 24| Koh hō͘婦人人lim chit-ê咒詛ê苦水，致到咒詛ê水入伊ê內面成做苦。
民數記 5 25| 祭司tio̍h tùi婦人人ê手the̍h僥疑ê素祭，搖hit-ê素祭tī耶和華ê面前，帶到壇前。
民數記 5 26| 祭司tio̍h tùi素祭中the̍h出一把做記念，燒tī壇頂，然後hō͘婦人人lim chit-ê水。
民數記 5 27| 已經hō͘婦人人lim hit-ê水，伊若受bak lâ-sâm得罪伊ê丈夫，chit-ê致到咒詛ê水beh入伊ê內面，成做苦；伊ê腹肚就beh蠱脹，大腿就beh爛，hit-ê婦人人就beh tī伊ê百姓中成做咒詛ê話柄。
民數記 5 28| 若婦人人無受phah lâ-sâm，實在是清氣，就免受災禍，koh beh懷孕。
民數記 5 29| Bó͘已經受丈夫ê約束，若有行錯bak-tio̍h lâ-sâm，這就是僥疑ê例。
民數記 5 30| á是人生出僥疑ê心，來僥疑伊ê bó͘，就tio̍h hō͘伊ê bó͘ khiā tī耶和華ê面前，祭司就tio̍h kā伊盡chit-ê例來行。
民數記 5 31| Án-ni ta-po͘人就無罪，婦人人tio̍h擔當家己ê罪。
民數記 6 1| 耶和華吩咐摩西講：
民數記 6 2| 你tio̍h吩咐以色列人kā in講：無論男女hē特別ê願，就是Ná-sè-jíⁿ人ê願，家己分別歸hō͘耶和華，
民數記 6 3| 伊就tio̍h離開酒kap厚酒，也m̄-thang lim甚麼酒ê醋，kap厚酒ê醋，m̄-thang lim甚麼葡萄ê汁，也m̄-thang食生ê葡萄，kap乾ê葡萄。
民數記 6 4| Tī一切家己分別ê日，見若葡萄樹所出ê，tùi核到皮，lóng m̄-thang食。
民數記 6 5| Tī伊下願家己分別hiah-ê日，m̄-thang hō͘剃頭刀到伊ê頭殼；到伊家己分別歸hō͘耶和華ê日滿，伊tio̍h做聖，出在伊ê頭毛發長。
民數記 6 6| Tī伊家己分別歸耶和華hiah-ê日，m̄-thang óa近身屍。
民數記 6 7| 伊ê老父，á是老母，á是兄弟，á是姊妹，死ê時，伊m̄-thang為tio̍h in hō͘家己無清氣；因為伊家己分別歸上帝ê憑據是tī伊ê頭殼。
民數記 6 8| Tī伊家己分別hiah-ê日，伊是歸tī耶和華做聖。
民數記 6 9| 若tī伊ê身邊忽然有人死，致到bak-tio̍h伊家己分別ê頭殼，就伊tio̍h tī家己清氣ê日剃頭，就是tī第七日剃伊。
民數記 6 10| 第八日伊tio̍h用兩隻ka-chui，á是兩隻鴿á-kiáⁿ，帶到會幕門口，交代祭司。
民數記 6 11| 祭司tio̍h獻一隻做贖罪祭，一隻做燒祭，kā伊贖罪；因為伊tùi身屍來有罪；koh tio̍h tī hit日hō͘伊ê頭殼做聖。
民數記 6 12| 伊tio̍h koh用伊分別ê日，分別來歸耶和華，koh tio̍h牽一隻未滿年ê羊káng-á，做補過失ê祭；總是以前ê日無算數，因為伊ê家己分別已經受bak lâ-sâm。
民數記 6 13| Ná-sè-jíⁿ人家己分別ê日已經滿，hit-ê例就是án-ni；人tio̍h chhōa伊到會幕ê門口。
民數記 6 14| 伊tio̍h將伊ê禮物獻hō͘耶和華，就是一隻無瑕疵未滿年ê綿羊káng-á，做燒祭，一隻無瑕疵未滿年ê綿羊母á，做贖罪祭，kap一隻無瑕疵ê綿羊káng，做謝恩ê祭；
民數記 6 15| koh一筐ê無酵餅，就是調和油幼麵粉做ê餅，kap抹油無酵ê薄餅，以及伊ê素祭，kap灌奠ê祭。
民數記 6 16| 祭司tio̍h the̍h chiah-ê到耶和華ê面前，來獻hit人ê贖罪祭，kap燒祭。
民數記 6 17| 伊也tio̍h將hit隻羊káng，kap hit筐無酵餅，獻hō͘耶和華做謝恩ê祭；祭司也tio̍h續獻伊ê素祭kap灌奠。
民數記 6 18| Ná-sè-jíⁿ人tio̍h tī會幕門口剃家己分別ê頭，將家己分別ê頭毛，hē tī謝恩祭下面ê火頂。
民數記 6 19| Ná-sè-jíⁿ人剃伊家己分別ê頭毛了後，祭司就tio̍h 取已經煮ê羊káng一支前腿，koh tùi筐á內the̍h一個無酵餅，kap一個無酵ê薄餅，lóng hē tī伊ê手。
民數記 6 20| 祭司tio̍h the̍h chiah-ê做搖祭，搖tī耶和華ê面前；這kap所搖 ê胸，所舉ê腿，lóng做聖物，歸hō͘祭司；然後Ná-sè-jíⁿ人thang lim酒。
民數記 6 21| 下願ê Ná-sè-jíⁿ人為tio̍h伊分別家己所獻ê禮物，kap伊以外所能得tio̍h-ê，獻hō͘耶和華，就是chit-ê例；伊án-ni下願就tio̍h照分別家己ê例來行。
民數記 6 22| 耶和華吩咐摩西講：
民數記 6 23| 你tio̍h吩咐亞倫kap伊ê kiáⁿ講：Lín tio̍h án-ni kā以色列人祝福，對in講：
民數記 6 24| 願耶和華賜福你，保護你；
民數記 6 25| 願耶和華hō͘伊ê面ê光照你，施恩hō͘你；
民數記 6 26| 願耶和華歡喜ê面看你，賞賜你平安。
民數記 6 27| Án-ni in beh用我ê名hē tī以色列人ê頂面；我也beh賜福in。
民數記 7 1| 摩西起會幕明白，就用油抹伊，分別伊做聖；koh將其中ê器具kap壇，kap伊ê器具，lóng抹伊，分別伊做聖。
民數記 7 2| Hit日以色列ê眾首領，就是in ta̍k族ê族長，lóng來奉獻；in就是ta̍k支派ê首領，管理hiah-ê計算ê人；
民數記 7 3| in用in ê禮物送到耶和華ê面前，就是六張有遮蓋ê車，kap十二隻牛káng；每兩個首領一張車，ta̍k-ê首領一隻牛；in將chiah-ê lóng帶到會幕前。
民數記 7 4| 耶和華吩咐摩西講：
民數記 7 5| 你tio̍h 對in收來，thang做會幕ê路用；將hiah-ê hō͘利未人，各照in所做ê工。
民數記 7 6| Tùi án-ni，摩西就收車kap牛，交hō͘利未人。
民數記 7 7| 將兩張車，四隻牛，交Kek-sūn ê kiáⁿ孫，照in所做ê工。
民數記 7 8| Koh將sì-tiuⁿ車，八chiah牛，交hō͘ Bí-la̍h-lī ê kiáⁿ孫，照in所做ê工；in lóng hō͘祭司亞倫ê kiáⁿ Í-tha-má管轄。
民數記 7 9| 總是車kap牛無交hō͘ Ko-hat ê kiáⁿ孫，因為聖所ê工屬tī in，用肩頭扛伊。
民數記 7 10| 用油抹壇ê日，首領lóng來，行獻壇ê禮；ta̍k-ê首領就tī壇前獻in ê禮物。
民數記 7 11| 耶和華kā摩西講：chiah-ê首領獻禮物，ta̍k-ê tio̍h tī伊ê日來獻，來行獻壇ê禮。
民數記 7 12| 頭一日獻禮物ê，是屬猶大ê支派A-bí-ná-ta̍t ê kiáⁿ Ná-sūn；
民數記 7 13| 伊ê禮物是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
民數記 7 14| 一個金au，重十sià-khek-le̍k，貯香滿滿；
民數記 7 15| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 16| 一隻山羊káng做贖罪祭；
民數記 7 17| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是A-bí-ná-ta̍t ê kiáⁿ Ná-sūn ê禮物。
民數記 7 18| 第二日Í-sat-ka ê首領，So͘-ap ê kiáⁿ Ná-thán-gia̍p，來獻；
民數記 7 19| 伊所獻ê禮物，就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
民數記 7 20| 一個金au，重十sià-khek-le̍k，貯香滿滿；
民數記 7 21| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 22| 一隻山羊káng，做贖罪祭；
民數記 7 23| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Só͘-ap ê kiáⁿ Ná-thán-gia̍p ê禮物。
民數記 7 24| 第三日是Se-pò͘-lûn kiáⁿ孫ê首領，Hi-lûn ê kiáⁿ Í-lī-ap；
民數記 7 25| 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
民數記 7 26| 一個金au，重十sià-khek-le̍k，貯香滿滿；
民數記 7 27| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 28| 一隻山羊káng做贖罪祭；
民數記 7 29| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Hi-lûn ê kiáⁿ Í-lī-ap ê禮物。
民數記 7 30| 第四日是Liû-piān kiáⁿ孫ê首領，Si-tiu-jíⁿ ê kiáⁿ Í-lī-siok；
民數記 7 31| 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k；chit兩個貯滿調和油ê幼麵粉，做素祭；
民數記 7 32| 一個金au，重十sià-khek-le̍k，貯香滿滿；
民數記 7 33| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 34| 一隻山羊káng做贖罪祭；
民數記 7 35| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Si-tiu-jíⁿ ê kiáⁿ Í-lī-siok ê禮物。
民數記 7 36| 第五日是西門kiáⁿ孫ê首領，So͘-lī-sa-tāi ê kiáⁿ Sī-lō͘-bia̍t；
民數記 7 37| 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k；chit兩個貯滿調和油ê幼麵粉，做素祭；
民數記 7 38| 一個金au，重十sià-khek-le̍k，貯香滿滿；
民數記 7 39| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 40| 一隻山羊káng做贖罪祭；
民數記 7 41| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是So͘-lī-sa-tāi ê kiáⁿ Sī-lō͘-bia̍t ê禮物。
民數記 7 42| 第六日是Ka-tek kiáⁿ孫ê首領，Tiu-jíⁿ ê kiáⁿ Í-lī-ngá-sat；
民數記 7 43| 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k；chit兩個貯滿調和油ê幼麵粉，做素祭；
民數記 7 44| 一個金au，重十sià-khek-le̍k，貯香滿滿；
民數記 7 45| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 46| 一隻山羊káng，做贖罪祭；
民數記 7 47| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Tiu-jíⁿ ê kiáⁿ Í-lī-ngá-sat ê禮物。
民數記 7 48| 第七日是Í-hoat-liân kiáⁿ孫ê首領，A-bí-hut ê kiáⁿ Í-lī-sa-má；
民數記 7 49| 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
民數記 7 50| 一個金au，重十sià-khek-le̍k，貯香滿滿；
民數記 7 51| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 52| 一隻山羊káng做贖罪祭；
民數記 7 53| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是A-bí-hut ê kiáⁿ Í-lī-sa-má ê禮物。
民數記 7 54| 第八日是Má-ná-se kiáⁿ孫ê首領，Pí-tāi-siok ê kiáⁿ Ka-má-lia̍t；
民數記 7 55| 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k；chit兩個貯滿調和油ê幼麵粉，做素祭；
民數記 7 56| 一個金au，重十sià-khek-le̍k，貯香滿滿；
民數記 7 57| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 58| 一隻山羊káng做贖罪祭；
民數記 7 59| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Pí-tāi-siok ê kiáⁿ Ka-má-lia̍t ê禮物。
民數記 7 60| 第九日是便雅憫kiáⁿ孫ê首領，Ki-to-nî ê kiáⁿ A-pí-tàn；
民數記 7 61| 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k；chit兩個貯滿調和油ê幼麵粉，做素祭；
民數記 7 62| 一個金au，重十sià-khek-le̍k，貯香滿滿；
民數記 7 63| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 64| 一隻山羊káng，做贖罪祭；
民數記 7 65| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Ki-to-nî ê kiáⁿ A-pí-tàn ê禮物。
民數記 7 66| 第十日是Tàn kiáⁿ孫ê首領，A-bí-sa-tāi ê kiáⁿ A-hi-í-siā；
民數記 7 67| 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
民數記 7 68| 一個金au，重十sià-khek-le̍k，貯香滿滿；
民數記 7 69| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 70| 一隻山羊káng，做贖罪祭；
民數記 7 71| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是A-bí-sa-tāi ê kiáⁿ A-hi-í-siā ê禮物。
民數記 7 72| 第十一日是A-siat kiáⁿ孫ê首領，Gô-lân ê kiáⁿ phàⁿ-hiat；
民數記 7 73| 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
民數記 7 74| 一個金au，重十sià-khek-le̍k，貯香滿滿；
民數記 7 75| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 76| 一隻山羊káng，做贖罪祭；
民數記 7 77| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Gô-lân ê kiáⁿ Phàⁿ-kiat ê禮物。
民數記 7 78| 第十二日是Ná-hut-tha-lī kiáⁿ孫ê首領，Í-lâm ê kiáⁿ A-hi-la̍h；
民數記 7 79| 伊ê禮物就是一個銀盤，重一百三十sià-khek-le̍k，一個銀碗，重七十sià-khek-le̍k，lóng是照聖所ê sià-khek-le̍k，chit兩個貯滿調和油ê幼麵粉，做素祭；
民數記 7 80| 一個金au，重十sià-khek-le̍k，貯香滿滿；
民數記 7 81| 一隻牛káng-á，一隻綿羊káng，一隻未滿年ê羊káng-á，做燒祭；
民數記 7 82| 一隻山羊káng，做贖罪祭；
民數記 7 83| 兩隻牛káng，五隻綿羊káng，五隻山羊káng，五隻未滿年ê羊káng-á，做謝恩祭；chiah-ê是Í-lâm ê kiáⁿ A-hi-la̍h ê禮物。
民數記 7 84| 用油抹壇ê日，以色列chiah-ê首領，伊tio̍h行獻壇ê禮所獻ê，就是銀盤十二個，銀碗十二個，金au十二個；
民數記 7 85| ta̍k-ê銀盤 重一百三十sià-khek-le̍k，ta̍k-ê碗重七十sià-khek-le̍k；一切器具ê銀，照聖所ê sià-khek-le̍k，共有兩千四百sià-khek-le̍k；
民數記 7 86| 十二個金au 貯香滿滿，照聖所ê sià-khek-le̍k，ta̍k-ê au 重十sià-khek-le̍k；chiah-ê au ê金，重共一百二十sià-khek-le̍k；
民數記 7 87| 做燒祭ê cheng-siⁿ，共牛káng十二隻，羊káng十二隻，未滿年ê羊káng-á十二隻，kap同獻ê素祭做贖罪祭 ê山羊káng十二隻；
民數記 7 88| 做謝恩祭ê cheng-siⁿ，共牛káng二十四隻，綿羊káng六十隻，山羊káng六十隻，未滿年ê羊káng-á六十隻；chiah-ê就是用油抹壇了後，為tio̍h行獻壇ê禮所獻ê。
民數記 7 89| 摩西入會幕，beh kap耶和華講話ê時，聽見法櫃施恩所ê頂面，兩個ki-lō͘-peng ê中間，kap伊講話ê聲，就是耶和華kap伊講。
民數記 8 1| 耶和華吩咐摩西講：
民數記 8 2| 你吩咐亞倫kā伊講，你點燈ê時，七盞燈lóng tio̍h照光燈台前。
民數記 8 3| 亞倫照án-ni行，點燈照光tī燈台前，是照耶和華命令摩西ê。
民數記 8 4| Chit-ê燈台ê做法，是用金phah-ê，連伊ê座kap伊ê花lóng是phah ê。摩西製造燈台，是照耶和華所指示ê款式。
民數記 8 5| 耶和華吩咐摩西講：
民數記 8 6| 你tio̍h tùi以色列人ê中間揀出利未人，hō͘ in清氣。
民數記 8 7| Hō͘ in清氣tio̍h án-ni行；用除去罪ê水hiù tī in身軀；koh kah in用剃頭刀，剃thong身軀，洗衣服，清氣本身。
民數記 8 8| 後來in tio̍h 取一隻牛káng-á，kap伊ê素祭，就是調和油ê幼麵粉；你tio̍h另外取一隻牛káng-á做贖罪祭。
民數記 8 9| 你tio̍h chhōa利未人到會幕前，聚集以色列族ê全會。
民數記 8 10| Koh chhōa利未人到耶和華ê面前；以色列人tio̍h按手tī利未人ê頂面。
民數記 8 11| 亞倫tio̍h獻利未人tī耶和華ê面前，做以色列人ê搖祭，hō͘ in thang做服事耶和華ê工。
民數記 8 12| 利未人tio̍h按手tī hiah-ê牛káng-á ê頭殼頂；你tio̍h獻一隻做贖罪祭，koh獻一隻做燒祭，hō͘耶和華，kā利未人贖罪。
民數記 8 13| 你tio̍h hō͘利未人khiā tī亞倫kap伊ê kiáⁿ ê面前，獻in做搖祭hō͘耶和華。
民數記 8 14| Án-ni，你tio̍h tùi以色列人分別利未人，就利未人beh歸tī我。
民數記 8 15| Chit-tia̍p了後，利未人tio̍h入去做會幕ê工；你tio̍h hō͘ in清氣，獻in做搖祭。
民數記 8 16| 因為in是tùi以色列中完全歸我ê；我揀in屬tī我，來替一切頭胎ê，就是以色列人ê頭chiūⁿ-ê。
民數記 8 17| 因為以色列中一切頭chiūⁿ生ê，或是人，或是cheng-siⁿ，lóng是我ê。我tī埃及地phah死一切頭chiūⁿ生ê hit日，已經分別in做聖，歸tī我。
民數記 8 18| 我揀利未人，替以色列人一切頭chiūⁿ生ê。
民數記 8 19| 我tùi以色列人中，揀利未人，賞賜亞倫kap伊ê kiáⁿ孫，thang替以色列人做會幕ê差用，koh為以色列人贖罪；免得以色列人óa近聖所ê時，有災禍到以色列人ê中間。
民數記 8 20| 摩西、亞倫kap以色列人全會，就對利未人án-ni行；見若耶和華論起利未人所命令摩西ê，以色列人就對in án-ni行。
民數記 8 21| Tùi án-ni，利未人清氣家己，除去罪，洗in ê衣服；亞倫將in獻做搖祭tī耶和華ê面前；亞倫koh為in贖罪來清氣伊n。
民數記 8 22| 然後利未人入去，tī亞倫kap伊ê kiáⁿ ê面前，tī會幕中做in ê工；耶和華論利未人來命令摩西ê，以色列人就án-ni對in行。
民數記 8 23| 耶和華吩咐摩西講：
民數記 8 24| 論利未人是án-ni：  tùi二十五歲以上，in tio̍h來會幕，做差用。
民數記 8 25| 到五十歲就停工，無koh做差用；
民數記 8 26| 獨獨tio̍h tī會幕，kap in ê兄弟相kap伺候，守所交代ê，無koh做工；論到所交代利未人ê，你tio̍h 對in án-ni行。
民數記 9 1| 出埃及二年正月，耶和華tī西奈曠野，命令摩西講：
民數記 9 2| 以色列人應該tī定tio̍h ê日期守Pôaⁿ過節；
民數記 9 3| tī本月十四日黃昏ê時，lín tio̍h tī所定tio̍h ê日守伊，照伊一切ê律例，一切ê法度來守伊。
民數記 9 4| Tùi án-ni，摩西吩咐以色列人守Pôaⁿ過節。
民數記 9 5| 正月十四日黃昏ê時，in就tī西奈ê曠野，守Pôaⁿ過節；見若耶和華所命令摩西ê，以色列人lóng照án-ni行。
民數記 9 6| 有kúi-nā人hō͘人ê身屍bak lâ-sâm，bōe會tī hit日守Pôaⁿ過節；當hit日in到摩西、亞倫ê面前。
民數記 9 7| Hiah-ê人kā in講：阮因為hō͘人ê身屍bak lâ-sâm，啥事阻擋阮bōe-thang tī以色列中，tī所定tio̍h ê日期獻禮物hō͘耶和華ah？
民數記 9 8| 摩西kā in講：Lín khiā-teh thèng候，我beh聽耶和華怎樣吩咐lín。
民數記 9 9| 耶和華吩咐摩西講：
民數記 9 10| 你tio̍h吩咐以色列人講：或是lín á是lín ê後裔ê中間，若有人hō͘身屍bak lâ-sâm，á是遠遠tī路裡，猶原tio̍h守耶和華ê Pôaⁿ過節。
民數記 9 11| In tio̍h tī二月十四日黃昏ê時來守伊，chham無酵餅kap苦菜來食。
民數記 9 12| M̄-thang留一點á到隔早起，羊á ê骨一支也m̄-thang phah折；in tio̍h照Pôaⁿ過節chiah-ê律例來守伊。
民數記 9 13| 總是人若清氣也m̄是tī路中，若家己推辭m̄守Pôaⁿ過節，tio̍h tùi伊ê百姓中剪除hit-ê人，因為伊tī所定tio̍h ê日無獻禮物hō͘耶和華，hit人tio̍h擔當伊ê罪。
民數記 9 14| 若有外人寄腳tī lín中間，ài守耶和華ê Pôaⁿ過節，伊tio̍h照Pôaⁿ過節ê律例法度來行；出外人kap本地人tio̍h同一個律例來行。
民數記 9 15| 起會幕hit日，有雲遮伊ê會幕，就是證據ê布棚；tùi ê-hng到早起，有親像火ê款式蓋tī會幕。
民數記 9 16| 常常是án-ni；雲遮伊，暝時親像火ê款式。
民數記 9 17| 雲tùi布棚收chiūⁿ去，以色列人就起身；雲停ê所在，以色列人就紮營tī-hia。
民數記 9 18| 以色列人照耶和華ê命令起身，也照耶和華ê命令安營；雲停tī會幕頂ê時，in猶原安營tī-hia。
民數記 9 19| 雲tī會幕頂停chōe-chōe日，以色列人就守耶和華所交代ê，無起身。
民數記 9 20| 有時雲tī會幕頂kúi-nā日，in照耶和華ê命令猶原安營tī-hia，也照耶和華ê命令起身。
民數記 9 21| 有時雲遮teh tùi ê-hng到早起，早起時雲收上去，in就起身；無論日時暝時雲收上去，in就起身。
民數記 9 22| 雲停tī會幕，無論是兩日，是一月日，是一年，以色列人猶原安營tī-hia，無起身；總是雲收chiūⁿ去，in就起身。
民數記 9 23| In thàn耶和華ê命令安營，也thàn耶和華ê命令起身；in守耶和華所交代ê，lóng照耶和華託摩西所命令ê。
民數記 10 1| 耶和華吩咐摩西講：
民數記 10 2| 你tio̍h用銀phah兩支號頭，用phah ê法來做，hō͘你用來聚集會眾，也hō͘ ta̍k營起身。
民數記 10 3| Pûn hiah-ê ê時，全會眾人tio̍h到你hia，聚集tī會幕門口。
民數記 10 4| 若kan-ta pûn一支，眾首領，就是以色列ê族長，tio̍h聚集到你hia。
民數記 10 5| Pûn大聲ê時，東pêng所安ê營lóng tio̍h起身。
民數記 10 6| 第二pái pûn大聲ê時，南pêng所安ê營tio̍h起身；in beh起身的確pûn大聲。
民數記 10 7| 若beh聚集會眾，lín tio̍h pûn號頭，總是m̄-thang pûn大聲。
民數記 10 8| 亞倫ê kiáⁿ孫做祭司ê，tio̍h pûn hiah-ê號頭；這beh做lín代代永遠ê例。
民數記 10 9| Lín tī本地kap欺壓lín ê對敵交戰，就tio̍h用號頭pûn大聲，就tī耶和華lín ê上帝ê面前得tio̍h記念，也beh得tio̍h救脫離lín ê對敵。
民數記 10 10| 也tī lín快樂ê日，kap節期，kap月ê初一，是tī lín獻燒祭kap謝恩祭ê時，也tio̍h pûn號頭；這lóng beh tī lín ê上帝ê面前做記念；我是耶和華lín ê上帝。
民數記 10 11| 第二年二月二十日，雲tùi證據ê會幕收chiūⁿ去。
民數記 10 12| 以色列人就照in ê路站起身，離開西奈ê曠野；雲停tī Pa-lân ê曠野。
民數記 10 13| 這是in照耶和華託摩西所命令ê，頭一pái起身。
民數記 10 14| 照in ê軍隊做頭起身ê，是猶大族ê營ê大旗；軍隊ê統領是A-bí-ná-ta̍t ê kiáⁿ Ná-sūn。
民數記 10 15| Í-sat-ka支派軍隊ê統領是So͘-ap ê kiáⁿ Ná-thán-gia̍p。
民數記 10 16| Se-pò͘-lûn ê支派軍隊ê統領是Hi-lûn ê kiáⁿ Í-lī-ap。
民數記 10 17| 會幕就拆起來；扛會幕ê，Kek-sūn ê kiáⁿ孫kap Bí-la̍h-lī ê kiáⁿ孫起身行。
民數記 10 18| 照伊ê軍隊，Liû-piān營ê大旗起身；伊ê軍隊ê統領是Sī-tiu-jíⁿ ê kiáⁿ Í-lī-siok。
民數記 10 19| 西門支派軍隊ê統領是So͘-lī-sa-tāi ê kiáⁿ Sī-lō͘-bia̍t。
民數記 10 20| Ka-tek支派軍隊ê統領是Tiu-jíⁿ ê kiáⁿ Í-lī-ngá-sat。
民數記 10 21| Ko-hat人扛聖物ê起身行；in bē到ê事先，hiah-ê人會幕已經搭好。
民數記 10 22| 照伊ê軍隊，Í-hoat-liân營ê大旗起身；伊ê軍隊ê統領是A-bí-hut ê kiáⁿ Í-lī-sa-má。
民數記 10 23| Má-ná-se支派軍隊ê統領是Pí-tāi-siok ê kiáⁿ Ka-má-lia̍t。
民數記 10 24| 便雅憫支派軍隊ê統領是Ki-to-nî ê kiáⁿ A-pí-tàn。
民數記 10 25| 做chiah-ê營ê路尾隊ê，是Tàn ê營ê大旗，照伊ê軍隊起身；伊ê軍隊ê統領是A-bí-sa-tāi ê kiáⁿ A-hi-í-siā。
民數記 10 26| A-siat支派軍隊ê統領是Gô-lân ê kiáⁿ Phàⁿ-kiat。
民數記 10 27| Ná-hut-tha-lī支派軍隊ê統領是Í-lâm ê kiáⁿ A-hi-la̍h。
民數記 10 28| 以色列人照伊ê軍隊起身，伊ê隊伍就是án-ni。
民數記 10 29| 摩西對伊ê外戚米甸人Liû-jíⁿ ê kiáⁿ Hô-pa講：阮beh去耶和華所bat講：我用伊賞賜lín ê地，請你kap阮來去，阮beh好款待你；因為耶和華已經應允賜福氣hō͘以色列人。
民數記 10 30| 伊應講，我m̄去，我beh tò去我ê本地本族hia。
民數記 10 31| 摩西講：求你m̄-thang離開阮，因為你知阮tī曠野tio̍h怎樣紮營；你thang做阮ê目睭。
民數記 10 32| 你若beh kap阮去，見若耶和華所hō͘阮ê福氣，阮也的確án-ni hō͘你。
民數記 10 33| In離開耶和華ê山，起身行三日ê路站；耶和華ê約櫃tī頭前行三日ê路站，kā in chhē安歇ê所在。
民數記 10 34| In撤營起身，日時耶和華ê雲tī in ê頂面。
民數記 10 35| 約櫃起身ê時，摩西就講：耶和華ah，求你起來；願你ê對敵四散；願怨恨你ê人tī你ê面前逃走。
民數記 10 36| 約櫃停ê時，伊就講：耶和華ah，求你tò來到以色列千千萬萬人ê中間。
民數記 11 1| 眾百姓nga̍uh-nga̍uh念，in ê pháiⁿ話到耶和華ê耳孔；耶和華聽見就大受氣。耶和華ê火to̍h tī in中間，燒tī營ê邊角。
民數記 11 2| 百姓tùi摩西哀求，摩西祈求耶和華；hit-ê火就熄。
民數記 11 3| Hit所在就叫做Tha-pī-la̍h，因為耶和華ê火燒tī in中間。
民數記 11 4| In中間十色人大興起貪慾ê心；以色列人koh啼哭講：Chī-chūi hō͘阮肉thang食ah？
民數記 11 5| 阮記得tī埃及ê時，食魚免錢，也記得有黃瓜、絲瓜、韭菜、蔥á、蒜á。
民數記 11 6| Taⁿ阮ê精力枯焦(tâ)，無半項物；除má-ná以外，tī阮ê目睭前ê無別項物。
民數記 11 7| Chit-ê má-ná親像莞荽(oân-sui)仁，款式親像珍珠ê款。
民數記 11 8| 百姓四界行拾伊，有ê用磨磨伊，有ê用臼舂伊，tī鼎裡pek做餅；滋味親像調和油ê食物。
民數記 11 9| 暝時露水落tī營中，má-ná也tè伊落。
民數記 11 10| 摩西聽見百姓ê ta̍k家ta̍k人tī家己ê布棚門口teh啼哭；耶和華大受氣，摩西也無歡喜。
民數記 11 11| 摩西對耶和華講：你啥事pháiⁿ款待你ê奴僕；我怎樣無tī你ê面前得tio̍h恩典，你竟然用chiah-ê百姓ê擔hē tī我ê身上？
民數記 11 12| Chiah-ê百姓kiám是我懷孕ê？kiám是我生ê mah，你竟然對我講，抱in tī胸前，親像養飼gín-ná ê老父抱食奶ê嬰á，到tī你chiù-chōa賞賜in ê祖公ê地？
民數記 11 13| 我beh tùi tah落得tio̍h肉hō͘ chiah-ê百姓？因為in lóng對我啼哭講：你tio̍h用肉hō͘阮，hō͘阮thang食。
民數記 11 14| Chiah-ê百姓ê擔siuⁿ重，我家己擔當bōe起。
民數記 11 15| 你若án-ni款待我，我若tī你ê面前得tio̍h恩典，求你即時kā我thâi死，免hō͘我看見本身ê苦情。
民數記 11 16| 耶和華對摩西講：你tio̍h聚集以色列ê長老，七十人，來我chia，就是你所知做百姓ê長老kap官長ê，chhōa in到會幕，hō͘ in kap你khiā tī-hia。
民數記 11 17| 我beh降臨tī-hia kap你講話，也beh將降落tī你頂面ê神，也降落tī in；in就kap你相kap擔當百姓ê擔，免得你家己擔當。
民數記 11 18| 也tio̍h kā百姓講：Lín tio̍h hō͘家己做聖，備辦明á日thang食肉，因為lín有啼哭hō͘耶和華聽見，講：Chī-chūi hō͘阮食肉？因為阮tī埃及真好；所以耶和華beh hō͘ lín肉，hō͘ lín thang食。
民數記 11 19| Lín m̄是食一日、兩日、五日、十日、二十日；
民數記 11 20| beh食到一月日滿，到肉tùi lín ê鼻孔出來，hō͘ lín厭惡；因為lín棄sak tiàm-tī lín中間ê耶和華，tī伊ê面前啼哭講：阮啥事出埃及ah？
民數記 11 21| 摩西講：Chiah-ê kap我tiàm ê百姓，步行ê大人有六十萬，也你講：我beh hō͘ in食肉，hō͘ in thang食到一月日滿。
民數記 11 22| Kiám beh為in thâi羊群、牛群，hō͘ in食夠額？á是為tio̍h in聚集海內所有ê魚，hō͘ in食夠額mah？
民數記 11 23| 耶和華對摩西講：耶和華ê手kiám是短mah？Taⁿ你beh看我ê話，對你應驗á無。
民數記 11 24| 摩西出去將耶和華ê話kā百姓講；也招集百姓ê長老七十人，hō͘ in khiā tī布棚ê四圍。
民數記 11 25| 耶和華tī雲中降臨，對摩西講話，將降落tī伊頂面ê神，也降落tī七十ê長老；神臨到in ê時，in就講先知ê話，以後就無koh講。
民數記 11 26| 總是有兩人猶原tī營內，一個名叫I-lī-ta̍t，一個名叫Bí-ta̍t，in也記名在內，總是無到布棚hia；神臨到in，in就tī營內講先知ê話。
民數記 11 27| 有一個少年人走來kā摩西講：I-lī-ta̍t、Bí-ta̍t tī營內講先知ê話。
民數記 11 28| 跟隨摩西ê，Lùn ê kiáⁿ約書亞，就是受揀ê一人，講：請我ê主摩西禁止in。
民數記 11 29| 摩西對伊講，你替我妒忌(tò͘-khī)mah？願耶和華ê百姓lóng做先知，耶和華用伊ê神降落tī in ê頂面。
民數記 11 30| 摩西kap以色列ê長老就tò去營內。
民數記 11 31| 有風tùi耶和華出，將鵪鶉tùi海裡吹來，墮落tī營邊，chit-pêng約略一日ê路站，hit-pêng約略一日ê路站，tī營ê四圍遍遍是，離地約略有兩肘。
民數記 11 32| 百姓起來，thong日thong暝，kap隔日ê thong日，掠鵪鶉；極少ê也掠十hō-mûi-jíⁿ；為本身排列tī營ê四圍。
民數記 11 33| 肉tī in ê嘴齒，iáu食bē了，耶和華就對百姓發受氣；耶和華降大災禍來phah百姓。
民數記 11 34| Hit-ê所在號名叫Ki-phok-lô-hap-tha-óa，因為tī-hia埋葬貪慾ê百姓。
民數記 11 35| 百姓tùi Ki-phok-lô-hap-tha-óa行到Hap-sé-lio̍k；就tiàm tī Hap-sé-lio̍k。
民數記 12 1| Bí-lī-àm kap亞倫嫌摩西，為tio̍h伊所chhōa Kó͘-si̍t ê cha-bó͘-kiáⁿ；因為摩西bat chhōa Kó͘-si̍t人ê cha-bó͘-kiáⁿ做bó͘。
民數記 12 2| In講：耶和華kiám單單kap摩西講話？Kiám也無kap阮講話mah？Chit-ê話耶和華聽見。
民數記 12 3| Hit-ê摩西做人極其溫柔，贏過世上ê眾人。
民數記 12 4| 耶和華忽然對摩西、亞倫、Bí-lī-àm，講：Lín三人出來到會幕chia；in三人就出來。
民數記 12 5| 耶和華tī雲柱中降臨，khiā tī布棚門口，召亞倫kap Bí-lī-àm；in兩人就出來。
民數記 12 6| 伊講：Tio̍h聽我ê話；lín中間若有先知，我耶和華beh用異象hō͘ in bat我，tī眠夢中kap in講話。
民數記 12 7| 我ê奴僕摩西m̄是án-ni；伊盡忠tī我ê全家。
民數記 12 8| 我beh面tùi面kap伊講話，就是明明講：無用猜語；koh伊beh看見耶和華ê形容；lín嫌我ê奴僕摩西，啥事無驚ah？
民數記 12 9| 耶和華受氣in，就去。
民數記 12 10| 雲tùi布棚頂徙開；看ah，Bí-lī-àm thái-ko親像雪。亞倫看Bí-lī-àm，看ah，伊是thái-ko。
民數記 12 11| 亞倫對摩西講：我ê主ah，求你莫得因為阮ê愚戇犯罪，將chit-ê罪歸tī阮。
民數記 12 12| 求你m̄-thang hō͘伊親像已經死，chiah tùi老母ê胎出，肉已經爛一半。
民數記 12 13| 摩西就哀求耶和華講：上帝ah，求你醫好伊。
民數記 12 14| 耶和華對摩西講：設使伊ê老父phùi涎(nōa)tī伊ê面，伊kiám無見笑七日mah？Taⁿ tio̍h kā伊關tī營外七日，然後chiah thang chhōa伊入來。
民數記 12 15| Tùi án-ni，關Bí-lī-àm tī營外七日；百姓無起身，thèng候Bí-lī-àm koh入來。
民數記 12 16| 後來百姓tùi Hap-sé-lio̍k起身，tī Pa-lân ê曠野安營。
民數記 13 1| 耶和華吩咐摩西講：
民數記 13 2| 你tio̍h差人去偷看我所賜hō͘以色列人ê迦南地，tio̍h 對in祖公ta̍k支派中差一人，lóng是tī in中間做首領ê。
民數記 13 3| 摩西就照耶和華ê命令，tùi Pa-lân ê曠野差in去，in lóng是以色列人ê族長。
民數記 13 4| In ê名記tī下底；屬Liû-piān ê支派，Sat-khek ê kiáⁿ Sa-bó͘-a；
民數記 13 5| 屬西門ê支派，Hô-lī ê kiáⁿ Sa-hoat；
民數記 13 6| 屬猶大ê支派，Iâ-hu-nî ê kiáⁿ迦勒；
民數記 13 7| 屬Í-sat-ka ê支派，約瑟ê kiáⁿ Í-ka；
民數記 13 8| 屬伊2-hoat-liân ê支派，Lùn ê kiáⁿ何西阿；
民數記 13 9| 屬便雅憫ê支派，La̍h-hu ê kiáⁿ phàⁿ-thê；
民數記 13 10| 屬Se-pò͘-lûn ê支派，So-tí ê kiáⁿ Ka-tia̍p；
民數記 13 11| 約瑟ê kiáⁿ孫，屬Má-ná-se ê支派，So͘-se ê kiáⁿ Ka-tí；
民數記 13 12| 屬Tàn ê支派，Ki-má-lī ê kiáⁿ A-bí-lī；
民數記 13 13| 屬A-siat ê支派，Bí-ka-le̍k ê kiáⁿ Se-thiap；
民數記 13 14| 屬Ná-hut-tha-lī ê支派，Po̍k-se ê kiáⁿ Ná-pí；
民數記 13 15| 屬Ka-tek ê支派，Má-ki ê kiáⁿ Kiū-lī。
民數記 13 16| Chiah-ê就是摩西所差去偷看hit-ê地ê人ê名。摩西就稱Lùn ê kiáⁿ何西阿做約書亞。
民數記 13 17| 摩西差in去偷看迦南地，對in講，Lín tùi chit-ê南方上去，續peh上in ê山，
民數記 13 18| 看hit-ê地怎樣；其中所khiā ê百姓是強á是弱，是少á是chōe；
民數記 13 19| 所khiā起ê地是甚麼款，是好á是pháiⁿ；所khiā ê所在甚麼款，是營盤á是堅固ê城；
民數記 13 20| koh看hit-ê地土怎樣，是肥á是sán；hit中間有樹木á無。Lín tio̍h好膽，將hit所在ê果子帶kóa-á來；hit時tú-á是葡萄起頭熟ê時。
民數記 13 21| In就去偷看hit-ê地，tùi Sîm ê曠野到Lī-ha̍p，到入Hap-má ê路口。
民數記 13 22| In tùi南方上去，到Hi-pek-lûn；tī-hia有A-la̍p族ê人，A-hi-bān、Sī-su、That-mái。(Hi-pek-lûn城起造比埃及ê Só-an城khah早七年。)
民數記 13 23| In到Í-si̍t-kok ê山谷，tùi-hia剉(chhò)葡萄樹一支，頂面有一葩(pha)葡萄，兩人用kǹg-á扛伊；koh帶kóa-á石榴，kap無花果來。
民數記 13 24| 因為以色列人tùi-hia剉一葩葡萄，hit所在chiah號做Í-si̍t-kok ê山谷。
民數記 13 25| In偷看hit-ê地四十日久chiah tò來。
民數記 13 26| 到Pa-lân ê曠野ê Ka-te-su，見摩西、亞倫，kap以色列ê會眾，回復in kap全會；koh用hit所在ê果子hō͘ in看。
民數記 13 27| Koh kā伊講，阮到你所差阮去ê地，果然是流奶kap蜜ê地；這就是hit-ê地ê果子。
民數記 13 28| 總是hit所在ê百姓勇壯，城也堅固闊大；阮tī-hia也看見A-la̍p族。
民數記 13 29| A-má-le̍k人tiàm tī南方；Hek人、Iâ-pò͘-su人、A-mô͘-lī人，tiàm tī山地；迦南人tiàm tī海邊，kap約旦河邊。
民數記 13 30| 迦勒tī摩西ê面前安慰百姓，講：咱tio̍h立刻上去來得tio̍h hit所在；咱有夠額ê力能khah贏in。
民數記 13 31| 獨獨hiah-ê kap伊上去ê人講：咱bōe能上去攻擊hiah-ê百姓；因為in比咱khah勇壯。
民數記 13 32| In hiah-ê人，論所偷看ê地，對以色列人報pháiⁿ消息，講：阮所經過偷看ê地，是吞食hiah-ê khiā起ê百姓ê地；阮tī-hia所看見ê百姓lóng真大漢。
民數記 13 33| 阮tī-hia看見A-la̍p族人，就是大漢人，in是大漢人ê後裔；照阮看家己親像草蜢，照in看阮也是án-ni。
民數記 14 1| 會眾就出聲，大喉叫；hit暝百姓lóng啼哭。
民數記 14 2| 以色列人哀怨摩西、亞倫；會眾對in講，M̄值tio̍h阮死tī埃及地！m̄值tio̍h死tī chit曠野！
民數記 14 3| 耶和華啥事chhōa阮到chit所在，hō͘阮倒tī刀下ah？阮ê bó͘ kap kiáⁿ beh受掠；阮tò去埃及kiám無khah好mah？
民數記 14 4| In相kap講：咱tio̍h立一個首領，tò去埃及。
民數記 14 5| 摩西、亞倫就仆落tī以色列全會眾人ê面前。
民數記 14 6| 偷看地ê人ê中間，Lùn ê kiáⁿ約書亞，kap Iâ-hu-nî ê kiáⁿ迦勒，拆裂in ê衫；
民數記 14 7| 對以色列全會講：阮所經過偷看ê地，是極好ê地。
民數記 14 8| 耶和華若歡喜咱，就beh chhōa咱到hit-ê地，將地賞賜咱；hit-ê地是流奶kap蜜ê地。
民數記 14 9| 總是lín m̄-thang背叛耶和華，也莫得驚hit所在ê百姓，因為in是做咱ê食物；koh致蔭in ê已經離開in；koh有耶和華kap咱tī-teh；m̄免驚in。
民數記 14 10| 總是全會講：用石頭tìm死in。耶和華ê榮光tī會幕ǹg以色列人出現。
民數記 14 11| 耶和華對摩西講：Chit-ê百姓看輕我beh到tī時ah？我tī in中間行這一切ê神蹟，in iáu-kú m̄信我，beh到tī時？
民數記 14 12| 我beh用瘟疫來phah in，hō͘ in bōe得tio̍h承接業；hō͘你成做大國，比in khah強。
民數記 14 13| 摩西對耶和華講：Án-ni，埃及人beh聽見；因為你用你ê權能，chhōa chiah-ê百姓對in中間上來。
民數記 14 14| In beh用chiah-ê事kā chit所在khiā起ê人講。In已經聽見耶和華你tī chiah-ê百姓ê中間；因為耶和華你當面hō͘人看見，koh你ê雲停tī in ê頂面，你日時tī雲柱中，暝時tī火柱中，tī in ê面前行。
民數記 14 15| Taⁿ你若thâi死chiah-ê百姓，親像thâi死一人，hiah-ê聽見你ê名聲ê列國beh議論講：
民數記 14 16| 因為耶和華bōe能chhōa chiah-ê百姓入伊對in chiù-chōa應允ê地，所以tī曠野thâi死in。
民數記 14 17| Taⁿ求主顯出大權能，照你所bat講ê，講：
民數記 14 18| 耶和華無快受氣，koh有豐盛ê慈愛，赦免罪過過失，決斷無掠有罪ê做無罪，的確歸咎伊ê罪，tùi父到kiáⁿ，到三四代。
民數記 14 19| 求你照你ê大慈愛赦免chit-ê百姓ê罪，親像你tùi埃及到taⁿ，常常赦免in一樣。
民數記 14 20| 耶和華講：我照你ê話有赦免in。
民數記 14 21| 總是我kí我ê活命來講：遍地beh充滿耶和華ê榮光。
民數記 14 22| 因為chiah-ê人有看見我ê榮光，以及我所行tī埃及kap曠野ê神蹟，iáu-kú試我十pái，m̄聽thàn我ê話；
民數記 14 23| in決斷bōe得tio̍h看見我對in ê列祖所chiù-chōa應允ê地；凡若看輕我ê lóng bōe得tio̍h看見。
民數記 14 24| 獨獨我ê奴僕迦勒，因為伊另外有一個心志，完全tè我，我beh chhōa伊入伊所行到ê地，伊ê後裔也beh得tio̍h hit-ê地做業。
民數記 14 25| A-má-le̍k人kap迦南人tiàm tī山谷中；明á日lín tio̍h oa̍t倒tńg，tùi紅海ê路去曠野。
民數記 14 26| 耶和華吩咐摩西、亞倫講：
民數記 14 27| Chiah-ê pháiⁿ ê會眾對我發出怨言，我吞忍in beh到tī時ah？以色列人哀怨我ê怨言，我lóng聽見lah。
民數記 14 28| Tio̍h kā in講：耶和華講：我kí我ê活命來講：Lín hō͘我聽見ê話，我beh照án-ni款待lín。
民數記 14 29| Lín ê身屍beh倒tī chit曠野，見若lín中間計算ê人，照伊ê數額，tùi二十歲以上，對我出怨言ê，
民數記 14 30| 的確bōe得tio̍h入我chiù-chōa應允lín khiā起ê地；獨獨Iâ-hu-nî ê kiáⁿ迦勒，kap Lùn ê kiáⁿ約書亞，beh入去。
民數記 14 31| 總是lín ê gín-á，就是lín所講beh受掠ê，我beh chhōa in入去，in就知lín所棄sak hit-ê地。
民數記 14 32| 論到lín，lín ê身屍beh倒tī chit曠野。
民數記 14 33| Lín ê kiáⁿ兒beh tī曠野漂流四十年，擔當lín淫行ê罪，直到lín ê身屍tī曠野消滅。
民數記 14 34| 照lín偷看hit-ê地ê日子，共四十日，一日抵一年，lín tio̍h擔當罪四十年；lín就知我棄sak lín。
民數記 14 35| 我耶和華已經講：我beh án-ni款待這一切聚集對敵我ê pháiⁿ會眾；in beh tī chit曠野消滅，死tī-chia。
民數記 14 36| 摩西所差偷看hit-ê地，倒tńg來報hit所在ê pháiⁿ消息，致到全會哀怨伊；
民數記 14 37| hiah-ê報hit所在pháiⁿ消息ê人，lóng tú-tio̍h瘟疫，死tī耶和華ê面前。
民數記 14 38| 偷看hit所在ê人ê中間，只有Lùn ê kiáⁿ約書亞，kap Iâ-hu-nî ê kiáⁿ迦勒，iáu-kú活teh。
民數記 14 39| 摩西將chiah-ê話kā以色列ê眾人講：百姓就真憂悶。
民數記 14 40| In早早起來上去山頂，講：看ah，阮tī-chia，beh上去耶和華所應允ê地，因為阮有犯罪。
民數記 14 41| 摩西講：Lín啥事違背耶和華ê命令ah？Chit-ê事bōe會興通。
民數記 14 42| 莫得chiūⁿ去，因為耶和華無tī lín中間，驚了lín hō͘對敵phah敗。
民數記 14 43| 因為A-má-le̍k人，kap迦南人，lóng tī-hia tī lín ê頭前，lín beh倒tī刀下；因為lín oa̍t頭無tè耶和華；所以耶和華無beh kap lín tī-teh。
民數記 14 44| 總是in自專上山頂；但是耶和華ê約櫃kap摩西無出營。
民數記 14 45| Tùi án-ni，A-má-le̍k人，kap迦南人，khiā起tī山裡 ê，lóng落來攻擊in，phah敗in，到tī Hô-jíⁿ-má。
民數記 15 1| 耶和華吩咐摩西講：
民數記 15 2| 你tio̍h吩咐以色列人，kā in講：Lín若到我所賞賜lín khiā起ê地，
民數記 15 3| 若ài tùi牛群á羊群獻hō͘耶和華做火祭，就是燒祭，á是別號ê祭，beh謝願，á是做歡喜獻ê祭，á是到定tio̍h ê節期，做芳芳獻hō͘耶和華；
民數記 15 4| hit-ê獻禮物ê，ta̍k隻羊á tio̍h配幼ê麵粉i-hoat十份一，kap油一him四份一，調和做素祭；
民數記 15 5| 酒也tio̍h一him四份ê一，來做灌奠；無論燒祭，á是別物祭，lóng tio̍h án-ni來獻hō͘耶和華。
民數記 15 6| 為tio̍h綿羊káng，你tio̍h備辦幼ê麵粉i-hoat十份兩，kap油一him三份一，調和做素祭；
民數記 15 7| koh用酒一him相hūn一做灌奠-祭，做芳芳來獻hō͘耶和華。
民數記 15 8| 你若備辦牛káng-á做燒祭，á是別號ê祭，來謝願，á是做謝恩祭，來獻hō͘耶和華，
民數記 15 9| 就是用幼ê麵粉i-hoat十份三，kap油半him，調和做素祭，kap牛káng-á相kap獻；
民數記 15 10| koh用酒半him做灌奠ê祭，獻hō͘耶和華做芳芳ê火祭。
民數記 15 11| 或是為tio̍h一隻牛káng，á是一隻綿羊káng，á是一隻綿羊á，á是山羊á，lóng tio̍h án-ni做。
民數記 15 12| 照lín所備辦ê數額，照ta̍k-chiah-ê額數，lóng tio̍h án-ni做。
民數記 15 13| 見若本地人，將芳芳ê火祭獻hō͘耶和華，lóng tio̍h án-ni做chiah-ê tāi-chì。
民數記 15 14| 若有外面人出外tī lín中間，á是ta̍k世代有人khiā起tī lín中間，beh獻火祭，芳芳tī耶和華，lín án-ni行，in也tio̍h án-ni行。
民數記 15 15| 論會眾，lín kap khiā起tī lín中間ê出外人，lóng同一樣ê例，做lín ta̍k世代永遠ê例，tī耶和華ê面前；lín án-ni，出外人也tio̍h án-ni。
民數記 15 16| Lín kap外面人出外tī lín中間ê，tio̍h同一樣ê例，一樣ê法度。
民數記 15 17| 耶和華吩咐摩西講：
民數記 15 18| 你tio̍h吩咐以色列人kā in講：Lín到我所chhōa lín入去hit-ê地。
民數記 15 19| 食hit所在ê米糧，就tio̍h獻舉祭hō͘耶和華。
民數記 15 20| Lín tio̍h用起頭熟ê麥粉chhòng餅，獻做舉祭；lín舉起，親像舉起五穀場ê五穀一樣。
民數記 15 21| Lín ta̍k世代tio̍h用lín起頭熟ê麥粉，做舉祭，獻hō͘耶和華。
民數記 15 22| Lín有錯誤ê時，無守耶和華所吩咐摩西chiah-ê一切ê命令，
民數記 15 23| 就是耶和華託摩西一切所命令lín ê，tùi耶和華命令lín ê日，到tī lín ê ta̍k世代，
民數記 15 24| 若有錯誤行，會眾也m̄知，後來會眾tio̍h獻一隻牛káng-á做燒祭，也照法度用伊ê素祭，kap灌奠ê祭，相kap做芳芳，獻hō͘耶和華；koh tio̍h獻一隻山羊káng做贖罪ê祭。
民數記 15 25| 祭司tio̍h為以色列人ê會眾贖罪，in就得tio̍h赦免；因為這是錯誤，in也因為in ê錯誤，帶in ê禮物，就是獻hō͘耶和華ê火祭，kap贖罪祭，lóng帶到耶和華ê面前；
民數記 15 26| 以色列人ê會眾，kap寄腳tī in中間ê外人，就beh得tio̍h赦免；因為chit-ê罪是百姓錯誤犯ê。
民數記 15 27| 若有一人錯誤犯罪，伊就tio̍h獻未滿年ê山羊母做贖罪祭。
民數記 15 28| Hit-ê錯誤行ê人tī伊錯誤犯罪ê時，祭司tio̍h tī耶和華ê面前kā伊贖罪；kā伊贖罪，伊就beh得tio̍h赦免。
民數記 15 29| 以色列中ê本地人，kap寄腳tī in中間ê出外人，若錯誤行甚麼事，tio̍h同一個例。
民數記 15 30| 總是hit-ê自專行tāi-chì ê，無論是本地人，á是寄腳ê，伊褻瀆耶和華，tio̍h tùi伊ê百姓中剪除去。
民數記 15 31| 因為伊藐視耶和華ê話，悖逆伊ê命令，hit人tio̍h一盡剪除；伊ê罪過beh歸tī伊。
民數記 15 32| 以色列人tī曠野ê時，tú-tio̍h一人tī安歇日拾柴。
民數記 15 33| Hiah-ê tú-tio̍h hit-ê拾柴ê人，帶伊到摩西、亞倫，kap會眾hia。
民數記 15 34| In就kā伊關禁，因為iáu未指明tio̍h怎樣辦伊。
民數記 15 35| 耶和華對摩西講：Hit人的確tio̍h hō͘伊死，會眾tio̍h tī營外用石頭tìm伊。
民數記 15 36| 會眾chhōa hit人出營外，用石頭tìm伊到死；是照耶和華所命令摩西ê。
民數記 15 37| 耶和華吩咐摩西講：
民數記 15 38| 你tio̍h吩咐以色列人kā in講：hō͘ in代代tī衫á墘做鬚，koh tī下底邊ê鬚頂，釣一條藍色ê幼帶。
民數記 15 39| Beh kā lín做鬚，hō͘ lín看見，thang記得耶和華ê命令來行伊，免得lín放縱家己ê心意，家己ê目睭，來行淫行，親像lín平素所行ê一樣；
民數記 15 40| hō͘ lín記得來行我一切ê命令，成做聖歸lín ê上帝。
民數記 15 41| 我是耶和華lín ê上帝，chhōa lín出埃及地，beh做lín ê上帝；我是耶和華lín ê上帝。
民數記 16 1| 利未ê曾孫，Ko-hat ê孫、Í-su-hap ê kiáⁿ Khó-la̍h，kap Liû-piān ê kiáⁿ孫中Í-lī-ap ê kiáⁿ Tāi-tan、A-PÍ-lân，kap Pí-le̍k ê kiáⁿ An，
民數記 16 2| 結一黨，kap以色列中ê人，就是會中ê首領兩百五十人，是有名望受揀召赴會ê人，相kap起來tī摩西ê面前。
民數記 16 3| In聚集攻擊摩西、亞倫講：Lín僭權，全會ta̍k人lóng是聖，耶和華也tī in中間；lín啥事自高pôaⁿ過耶和華ê會眾ah？
民數記 16 4| 摩西聽見chit-ê話就仆tī地裡，
民數記 16 5| 對Khó-la̍h kap伊ê全黨ê人講：到明á早起，耶和華beh指示甚麼人是屬祂ê，甚麼人是聖，就beh hō͘ hit人親近祂；祂所揀選ê人beh hō͘ in親近祂。
民數記 16 6| Lín tio̍h án-ni行；Khó-la̍h kap伊ê黨，tio̍h the̍h香爐；
民數記 16 7| 明á日tī耶和華ê面前，用火貯tī Hit內面，hē香tī hit頂面；耶和華所揀ê人，伊beh做聖；lín利未ê kiáⁿ孫僭權lah。
民數記 16 8| 摩西koh對Khó-la̍h講：利未ê kiáⁿ孫ah，lín tio̍h聽；
民數記 16 9| 以色列ê上帝，tùi以色列ê會中分別lín，hō͘ lín親近祂，辦耶和華會幕ê事，也khiā tī會眾ê面前來做in ê差用。
民數記 16 10| 祂koh hō͘你，kap你lóng總ê兄弟利未ê kiáⁿ孫，相kap親近祂，lín掠這做小khóa mah？Lín iáu-kú要求祭司ê職mah？
民數記 16 11| 所以你kap你ê黨聚集，是teh攻擊耶和華；亞倫是甚麼，lín竟然哀怨伊ah？
民數記 16 12| 摩西差人去叫Í-lī-ap ê kiáⁿ Tāi-tan、A-PÍ-lân；in講：阮m̄上去；
民數記 16 13| 你chhōa阮tùi常常流奶kap蜜ê地chiūⁿ來，beh tī曠野thâi死阮，這kiám是小khóa，你iáu-kú beh家己設立做人君來管轄阮mah？
民數記 16 14| Koh你無影chhōa阮到流奶kap蜜ê地，也無用田園，kap葡萄園，hō͘阮做業；總無你beh iah chiah-ê人ê目睭mah？阮無beh上去。
民數記 16 15| 摩西受氣到極，對耶和華講：求你莫得監納in所獻ê；我並無牽 in一隻驢，也無害in一人。
民數記 16 16| 摩西對Khó-la̍h講：你kap你ê黨hiah-ê人，kap亞倫，明á日lóng tio̍h來khiā tī耶和華ê面前。
民數記 16 17| Lín ta̍k人帶伊ê香爐，共兩百五十個，hē香tī hit頂面，ta̍k人帶伊ê香爐到耶和華ê面前；你kap亞倫也各帶家己ê香爐。
民數記 16 18| Tùi án-ni， in ta̍k人the̍h伊ê香爐，貯火tī hit內面，hē香tī hit頂面，kap摩西、亞倫khiā tī會幕門口。
民數記 16 19| Khó-la̍h招集會眾到會幕門口，攻擊in；耶和華ê榮光顯現tī會眾。
民數記 16 20| 耶和華吩咐摩西、亞倫講：
民數記 16 21| Lín tio̍h離開chit-ê會中，我thang tī一目nih久ê中間剿滅in。
民數記 16 22| In就仆tī地裡，講：上帝ah，賞賜活命hō͘見若有肉體ê ê上帝ah，一人犯罪，你就beh受氣全會mah？
民數記 16 23| 耶和華吩咐摩西講：
民數記 16 24| 你tio̍h吩咐會眾對in講，Lín tio̍h離開Khó-la̍h、Tāi-tan、A-PÍ-lân布棚ê四圍。
民數記 16 25| 摩西起來去Tāi-tan、A-PÍ-lân hia，以色列ê長老也tè伊去。
民數記 16 26| 伊吩咐會眾講：Lín tio̍h離開chiah-ê pháiⁿ人ê布棚。in ê物件lóng m̄-thang摸，驚了lín也受滅tī in ê罪中。
民數記 16 27| In就離開Khó-la̍h、Tāi-tan、A-PÍ-lân布棚ê四圍；Tāi-tan、A-PÍ-lân kap in ê bó͘，in ê kiáⁿ，in ê細kiáⁿ，lóng出來khiā tī in家己ê布棚門口。
民數記 16 28| 摩西講：耶和華差我行這一切ê事，lín tùi án-ni， thang知，因為我m̄是自專來行。
民數記 16 29| 設使chiah-ê人死親像平常人死，in所tú-tio̍h親像平常人所tú-tio̍h，就耶和華無差我。
民數記 16 30| 設使耶和華做一項新ê事，hō͘ 地開嘴，將in kap一切屬in-ê lóng吞落去，hō͘ in活活墮落陰間，lín就知chiah-ê人是藐視耶和華。
民數記 16 31| Chiah-ê話伊tú-á講soah，in下面ê地就裂開。
民數記 16 32| 地就開嘴，將in kap in ê家眷，以及一切屬Khó-la̍h ê人丁財物，lóng吞落去。
民數記 16 33| Hiah-ê人kap一切屬in-ê，lóng活活落陰間；地就koh合óa tī in ê頂面，in就tùi會中滅無。
民數記 16 34| Tī in四圍ê以色列人，聽見in喉叫，就lóng逃走講：驚了地也kā咱吞落去。
民數記 16 35| Koh有火tùi耶和華hia出，吞滅hiah-ê獻香 ê兩百五十人。
民數記 16 36| 耶和華吩咐摩西講：
民數記 16 37| 你tio̍h吩咐祭司亞倫ê kiáⁿ Í-lī-a-sat，tùi火中拾hiah-ê香爐起來，phah散tī-hia ê火；因為hiah-ê香爐已經是聖。
民數記 16 38| 用hiah-ê犯罪害家己ê性命ê人ê香爐，搥做kui片，來安祭壇；因為in獻tī耶和華ê面前，所以是聖ê，thang hō͘以色列人做鑑戒。
民數記 16 39| 祭司Í-lī-a-sat就the̍h hiah-ê人所獻ê銅爐，搥做kui片，來安祭壇，hō͘以色列人做鑑戒；
民數記 16 40| hō͘外面人，m̄是屬亞倫ê後裔ê，bōe-thang óa近耶和華來燒香，免得in親像Khó-la̍h kap伊ê黨；這是照耶和華託摩西所命令ê。
民數記 16 41| 隔日以色列人全會lóng哀怨摩西、亞倫，講：Lín害死耶和華ê百姓。
民數記 16 42| 會眾聚集攻擊摩西、亞倫ê時，ǹg會幕看，看ah，有雲蓋伊，耶和華ê榮光顯現。
民數記 16 43| 摩西、亞倫就到會幕前。
民數記 16 44| 耶和華吩咐摩西講：
民數記 16 45| Lín tio̍h離開chit-ê會中，hō͘我thang tī一目nih久ê中間滅無in；in兩人就仆tī地裡。
民數記 16 46| 摩西對亞倫講：The̍h hit-ê香爐，用壇頂ê火貯tī hit中間，hē香tī hit頂面，緊緊帶到會眾hia，kā in贖罪；因為有大受氣tùi耶和華出，瘟疫已經發作。
民數記 16 47| 亞倫照摩西所講ê the̍h來，走到會中；看ah，瘟疫已經發tī百姓中，伊就hē香，kā百姓贖罪。
民數記 16 48| 伊khiā tī活人死人ê中間，瘟疫就soah。
民數記 16 49| 除去因為Khó-la̍h ê tāi-chì死ê以外，tú-tio̍h瘟疫死ê，共有一萬四千七百人。
民數記 16 50| 亞倫tò來到摩西hia，到會幕門，瘟疫chiah soah。
民數記 17 1| 耶和華吩咐摩西講：
民數記 17 2| 你kā以色列人講：對in kia̍h柺á，ta̍k支派一支，就是對hiah-ê支派ê首領，共kia̍h十二支；你寫ta̍k人ê名tī伊ê柺á。
民數記 17 3| Tī利未hit支柺á tio̍h寫亞倫ê名；因為ta̍k支派ê頭人lóng有一支柺á。
民數記 17 4| 你tio̍h將hiah-ê hē tī會幕內法櫃ê頭前，就是我kap lín相會ê所在。
民數記 17 5| 我所揀hit人，伊ê柺á behpuh芽；án-ni我beh hō͘以色列人哀怨ê話，就是in所哀怨lín ê話，lóng soah，無koh hō͘我聽見。
民數記 17 6| 摩西就kā以色列人講；in ê首領就用柺á交hō͘伊，照in ê支派一個首領一支，共十二支柺á；亞倫ê柺á也tī hiah-ê柺á ê中間。
民數記 17 7| 摩西就將hiah-ê柺á hē tī法櫃ê布棚內，tī耶和華ê面前。
民數記 17 8| 明á日摩西入去法櫃ê布棚；看ah，屬利未ê家，亞倫ê柺á，已經puh芽，生花蕾，開花，結成杏仁。
民數記 17 9| 摩西tùi耶和華ê面前kia̍h hiah-ê柺á出來，到以色列ê眾人hia；in看見ta̍k人kia̍h in ê柺á。
民數記 17 10| 耶和華對摩西講：用亞倫ê柺á猶原hē tī法櫃前，留teh，做chiah-ê悖逆ê人ê鑑戒；án-ni你就hō͘ in對我哀怨ê話soah，免得in死無。
民數記 17 11| 摩西án-ni行，是照耶和華所命令ê來行。
民數記 17 12| 以色列人對摩西講：看ah，阮死lah，阮滅無lah，lóng滅無lah。
民數記 17 13| 見若óa近，就是óa近耶和華ê會幕ê，lóng死；阮beh lóng總死mah？
民數記 18 1| 耶和華對亞倫講：你kap你chiah-ê kiáⁿ，kap你ê本族，tio̍h相kap擔當聖所ê罪；你kap你chiah-ê kiáⁿ也tio̍h擔當lín祭司職ê罪。
民數記 18 2| 你tio̍h chhōa你ê兄弟利未ê支派，你ê祖公ê支派，進前來，hō͘ in kap你連合來伺候你；但是你kap你ê kiáⁿ，lóng tio̍h tī法櫃ê會幕前。
民數記 18 3| In tio̍h做你ê差用，也tio̍h做布棚ê差用；獨獨m̄-thang近聖所ê器具kap壇，免得in kap lín lóng死。
民數記 18 4| In tio̍h kap你連合，也tio̍h做會幕ê差用，料理布棚lóng總ê工；獨獨外面人m̄-thang óa近lín。
民數記 18 5| Lín tio̍h做聖所ê差用，kap壇ê差用，免得受氣koh到tī以色列人。
民數記 18 6| 我，看ah，我bat tùi以色列人ê中間揀lín ê兄弟利未人來賞賜lín，kap 歸耶和華，來料理會幕ê工。
民數記 18 7| 所以你kap你ê kiáⁿ tio̍h相kap守祭司ê chit，料理壇kap帳籬內一切ê工；lín tio̍h án-ni服務；我已經賞賜你祭司ê職任ê工，親像送物；見若外面人近óa-ê，的確hō͘伊死。
民數記 18 8| 耶和華koh kā亞倫講：我，看ah，我已經用獻hō͘我ê舉祭，就是以色列人分別做聖ê物，交你守伊；因為你受抹油，chiah-ê物歸你kap你ê kiáⁿ孫，做永遠ê份額。
民數記 18 9| 無經過火，至聖ê物ê中間，屬tī你ê是chiah-ê：見若in ê禮物，in ê素祭，in ê贖罪祭，in ê補過失祭，in所獻hō͘我ê，lóng做至聖，歸hō͘你kap你ê kiáⁿ孫。
民數記 18 10| 你tio̍h看chiah-ê做至聖來食伊；見若ta-po͘丁lóng thang食；你tio̍h掠chit-ê物做聖。
民數記 18 11| Chiah-ê也是你ê，禮物ê舉祭，以及以色列人所獻ê搖祭，我lóng賞賜你，kap你ê kiáⁿ，cha-bó͘-kiáⁿ，做永遠ê份額；見若tī你家中清氣ê人lóng thang食。
民數記 18 12| Siōng好ê油，燒n̄g好ê酒，燒n̄g好ê五穀，就是in起頭熟獻hō͘耶和華ê，我lóng賞賜你。
民數記 18 13| In ê地起頭熟 ê物，所獻hō͘耶和華ê，lóng歸hō͘你；你家內清氣ê人lóng thang食。
民數記 18 14| 以色列中見若受分別獻盡ê，lóng tio̍h歸hō͘你。
民數記 18 15| 見若有肉體頭chiūⁿ生ê，無論人á是cheng-siⁿ，in所獻hō͘耶和華ê，lóng歸tī你；獨獨人頭chiūⁿ生ê你tio̍h屬伊；無清氣ê cheng-siⁿ頭chiūⁿ生ê，你也tio̍h屬伊。
民數記 18 16| Tī滿月以外所tio̍h屬ê，tio̍h照理所kó͘ ê kè，照聖所ê sià-khek-le̍k，用銀gō͘ sià-khek-le̍k贖回伊；一sià-khek-le̍k是二十kùi-la̍h。
民數記 18 17| 獨獨頭chiūⁿ生ê牛，頭chiūⁿ生ê綿羊，頭chiūⁿ生ê山羊，你m̄-thang贖；這是聖，tio̍h hiù伊ê血tī壇裡，tio̍h燒伊ê油做火祭，做芳芳獻hō͘耶和華。
民數記 18 18| hiah-ê肉歸tī你，親像所搖 ê胸kap正腿歸tī你一樣。
民數記 18 19| 見若聖物ê舉祭，是以色列人獻hō͘耶和華ê，我lóng賞賜你，kap你ê kiáⁿ，cha-bó͘-kiáⁿ，做永遠得tio̍h ê份額；這是hō͘你kap你ê後裔，tī耶和華ê面前，做永遠bōe廢ê約。
民數記 18 20| 耶和華對亞倫講：你tī in ê地方m̄-thang有產業，tī in ê中間也m̄-thang有份額；tī以色列人中我就是你ê份額，是你ê產業。
民數記 18 21| 看ah，tī以色列中所抽ê十份一，我已經賞賜利未ê kiáⁿ孫做業；因為in所做ê工是會幕ê工，所以賞賜in，來報答in ê tio̍h磨。
民數記 18 22| Tùi taⁿ以後，以色列人m̄-thang óa近會幕，免得in擔當罪來死。
民數記 18 23| 獨獨利未人tio̍h做會幕ê工，擔當in ê罪；這beh做lín ta̍k世代永遠ê例；in tī以色列人ê中間m̄-thang有產業。
民數記 18 24| 因為以色列人所抽ê十份一，所獻hō͘耶和華做舉祭ê，我已經賞賜利未人做業；所以我對in講，in tī以色列人ê中間m̄-thang有產業。
民數記 18 25| 耶和華吩咐摩西講：
民數記 18 26| 你tio̍h吩咐利未人kā in講：Lín tùi以色列人ê中間抽十份一，就是我hō͘ lín做業ê；hit時lín tio̍h tùi hit-ê十份一個中間koh抽十份一，做舉祭，獻hō͘耶和華。
民數記 18 27| 你ê舉祭beh kā lín算做五穀場ê 麥，kap滿tī葡萄窟ê酒。
民數記 18 28| Án-ni，lín tùi以色列中所得tio̍h ê十份一，tio̍h tùi hit-ê獻舉祭hō͘耶和華；lín tio̍h tùi hit-ê，用耶和華ê舉祭hō͘祭司亞倫。
民數記 18 29| Lín所得tio̍h一切ê禮物，tio̍h tùi hit中間，將第一好ê，就是分別做聖ê份額，獻hiah-ê舉祭hō͘耶和華。
民數記 18 30| 所以你tio̍h對in講，Lín已經tùi hit中間舉起hit-ê至好ê，這就是kā利未人算做五穀場ê五穀，也親像酒窟ê酒。
民數記 18 31| Lín kap lín ê家眷，ta̍k所在thang食伊；這是lín ê工錢，是報答lín tī會幕內所做ê工。
民數記 18 32| Lín已經tùi hit中間舉起hit-ê至好ê，就無因為án-ni來犯罪；lín m̄-thang phah lâ-sâm以色列人ê聖物，免得lín死無。
民數記 19 1| 耶和華吩咐摩西、亞倫講：
民數記 19 2| 耶和華所命令律法ê條例是án-ni講：你tio̍h吩咐以色列人用一隻純全無瑕疵，bē-bat掛擔，赤色ê牛母，牽到你chia。
民數記 19 3| 你tio̍h將伊交hō͘祭司Í-lī-a-sat，thang 帶出營外；人就thâi牛tī伊ê面前。
民數記 19 4| 祭司Í-lī-a-sat tio̍h用指頭á the̍h伊ê血淡薄，ǹg會幕前hiù血七pái。
民數記 19 5| Tio̍h有一人tī祭司ê目睭前，燒母ê牛á，就是燒伊ê皮，伊ê肉，伊ê血，伊ê糞。
民數記 19 6| 祭司tio̍h將柏香柴、牛膝草、朱紅色綿，lóng hiat tī燒牛ê火中。
民數記 19 7| 祭司tio̍h洗伊ê衫，用水洗身軀，然後入營；祭司beh無清氣到ê-hng。
民數記 19 8| 燒牛á ê人tio̍h用水洗伊ê衫，用水洗身軀，beh無清氣到ê-hng。
民數記 19 9| Tio̍h有一個清氣ê人收拾牛母ê灰，hē tī營外清氣ê所在，留teh做以色列會眾除去lâ-sâm ê水；這也是除去罪。
民數記 19 10| 收拾牛母ê灰ê人tio̍h洗伊ê衫，beh無清氣到ê-hng；這beh hō͘以色列人kap寄腳tī in中間ê外人做永遠ê例。
民數記 19 11| 摸tio̍h人ê身屍ê，就beh七日久無清氣。
民數記 19 12| hit人到第三日，tio̍h用hit-ê水清氣本身；到第七日chiah清氣；伊若tī 第三日無清氣本身，到第七日就無清氣。
民數記 19 13| 見若摸tio̍h人ê身屍，無清氣家己ê，就phah lâ-sâm耶和華ê會幕，chit-ê人tio̍h tùi以色列中剪除；因為除去lâ-sâm ê水無hiù tī伊ê身軀，伊就無清氣，伊ê無清氣iáu-kú tī伊。
民數記 19 14| 人死tī布棚內，hit-ê條例是án-ni：見若入hit-ê布棚，kap一切tī布棚內ê，lóng tio̍h無清氣七日久。
民數記 19 15| 見若掀開ê器具，就是蓋無蓋密ê，也是無清氣。
民數記 19 16| 無論甚麼人tī田野摸tio̍h hō͘刀thâi死ê，á是身屍，á是人ê骨頭，á是墳墓，就七日久無清氣。
民數記 19 17| Tio̍h為tio̍h chit-ê無清氣ê人the̍h淡薄所燒除去罪ê火灰，hē tī器具內，tò活水tī hit頂面。
民數記 19 18| Tio̍h有一個清氣ê人the̍h牛膝草ùn tī chit-ê水，將水hiù tī布棚，kap lóng總ê器具，以及hit內面ê人；koh hiù摸tio̍h骨頭ê，á是摸tio̍h受thâi-ê，á是摸tio̍h死屍 ê，á是摸tio̍h墳墓ê。
民數記 19 19| 第三日kap 第七日，清氣ê tio̍h kā hit-ê無清氣ê hiù水，到第七日thang hō͘伊清氣；hit人tio̍h洗衫，用水洗身軀；到ê-hng chiah清氣。
民數記 19 20| 總是hit-ê無清氣ê人也無清氣家己ê，tio̍h tùi會中剪除伊；因為伊phah lâ-sâm耶和華ê聖所；除去lâ-sâm ê水無hiù tī伊ê身軀，伊是無清氣ê人。
民數記 19 21| 這beh kā in做永遠ê例；koh hit-ê kā人hiù除去lâ-sâm ê水，hit人tio̍h洗伊ê衫；見若摸 hit-ê除去lâ-sâm ê水ê，的確無清氣到ê-hng。
民數記 19 22| 見若無清氣ê人所摸tio̍h-ê，就無清氣；摸tio̍h伊ê，的確無清氣到ê-hng。
民數記 20 1| 正月間，以色列人全會來到Sîm ê曠野，百姓就tiàm tī Ka-te-su。Bí-lī-àm死tī-hia，就埋葬tī-hia。
民數記 20 2| 會眾無水thang lim；in就聚集攻擊摩西、亞倫。
民數記 20 3| 百姓就kap摩西計較講：前阮ê兄弟死tī耶和華ê面前，阮m̄值tio̍h hit時續死。
民數記 20 4| Lín啥事chhōa耶和華ê會眾到chit-ê曠野，hō͘阮kap阮ê cheng-siⁿ死tī-chia ah？
民數記 20 5| Lín啥事hō͘阮出埃及，chhōa阮到chit-ê pháiⁿ所在ah？無所在thang掖種，也無無花果，無葡萄，無石榴，koh無水thang lim。
民數記 20 6| 摩西、亞倫離開會眾到會幕門口，仆tī地裡；耶和華ê榮光對in顯現。
民數記 20 7| 耶和華吩咐摩西講：
民數記 20 8| 你tio̍h kia̍h柺á，你kap你ê兄亞倫招集會眾；tī in ê目睭前lín命令石磐出水，你為tio̍h百姓hō͘水tùi石磐出，hō͘會眾kap in ê cheng-siⁿ lim。
民數記 20 9| 摩西thàn命令，tī耶和華ê面前kia̍h柺á。
民數記 20 10| 摩西、亞倫招集會眾到石磐前，摩西對in講，Lín chiah-ê悖逆ê人tio̍h聽ah，阮tio̍h hō͘水tùi chit-ê石磐流出來hō͘ lín mah？
民數記 20 11| 摩西kia̍h起手，用柺á phah石磐兩下，就有chōe-chōe水流出，會眾kap in ê cheng-siⁿ lóng lim。
民數記 20 12| 耶和華就對摩西、亞倫講：因為lín m̄信我，無tī以色列人ê目睭前尊敬我做聖，所以lín bōe得thang chhōa chiah-ê會眾入我所賜hō͘ in ê地。
民數記 20 13| Chiah-ê水名叫Bí-lī-pa ê水；是因為以色列人kap耶和華計較；耶和華就對in顯明家己做聖。
民數記 20 14| 摩西對Ka-te-su差使者去見Í-tong王，講：你ê兄弟以色列án-ni講：你知阮所tú-tio̍h一切ê艱苦。
民數記 20 15| 阮ê列祖落去埃及，阮tòa tī埃及久久；埃及人pháiⁿ款待阮kap阮ê列祖。
民數記 20 16| 阮哀求耶和華ê時，伊聽阮ê聲，差遣使者chhōa阮出埃及；taⁿ阮tī你極邊頭ê城Ka-te-su。
民數記 20 17| 求你容允阮經過你ê地，阮無beh tùi田園kap葡萄園經過，也無lim chiah-ê井ê水；獨獨行大路，無偏左偏右，直直經過你ê地界。
民數記 20 18| Í-tong王講：你m̄-thang tùi我chia經過，免得我kia̍h刀出來抵敵你。
民數記 20 19| 以色列人kā伊講，阮beh tùi大路行去；設使阮kap cheng-siⁿ lim你ê水，阮beh還你價錢；准我步行過去，無chhap別項。
民數記 20 20| 伊講：你m̄-thang經過。Í-tong王就chhōa chōe-chōe人出來，用剛硬ê手抵敵伊。
民數記 20 21| Án-ni Í-tong m̄准以色列人tùi伊ê地界經過；以色列就oa̍t-tńg離開伊。
民數記 20 22| In tùi Ka-te-su起身，以色列ê全會到Hô-jíⁿ山。
民數記 20 23| 耶和華tī óa近Í-tong邊界ê Hô-jíⁿ山，吩咐摩西、亞倫講：
民數記 20 24| 亞倫beh tò祖，因為伊bōe得thang入我賞賜以色列人ê地，因為tī Bí-lī-pa ê水lín違逆我ê命令。
民數記 20 25| 你帶亞倫kap伊ê kiáⁿ Í-lī-a-sat chiūⁿ Hô-jíⁿ山，
民數記 20 26| thǹg亞倫ê衫，kā伊ê kiáⁿ Í-lī-a-sat穿；亞倫beh死tī-hia，tò去。
民數記 20 27| 摩西照耶和華所命令ê行；in三人當會眾ê目睭前chiūⁿ Hô-jíⁿ山。
民數記 20 28| 摩西thǹg亞倫ê衫，kā伊ê kiáⁿ Í-lī-a-sat穿；亞倫tī-hia死tī山頂；摩西kap Í-lī-a-sat落山。
民數記 20 29| 會眾看見亞倫已經死，就為亞倫啼哭三十日；以色列全家也lóng án-ni。
民數記 21 1| Khiā起tī南方ê迦南人，A-la̍h-tek王，聽見以色列人tùi A-tha-lîm lō͘來，就kap以色列人交戰，掠in kúi-nā人。
民數記 21 2| 以色列人對耶和華發願講：你若真正將chit-ê百姓交我ê手，我就一盡剿滅in ê城。
民數記 21 3| 耶和華聽以色列人ê聲，將迦南人交代in；in就一盡滅in，kap in ê城；hit所在ê名就叫Hô-jíⁿ-má。
民數記 21 4| In tùi Hô-jíⁿ山起身，tùi紅海ê路去，beh se̍h Í-tong ê地；百姓為tio̍h所行ê路，心不止餒志。
民數記 21 5| 就嫌上帝kap摩西講：Lín啥事chhōa阮出埃及，hō͘阮死tī chit-ê曠野ah？因為無餅，無水，阮ê心厭賤chit-ê清淡ê食物。
民數記 21 6| 耶和華就差火蛇入百姓ê中間，咬百姓；以色列人死chōe-chōe。
民數記 21 7| 百姓到摩西hia，講：阮有犯罪，因為阮有嫌耶和華kap你；請你求耶和華hō͘ chiah-ê蛇離開阮。摩西就替百姓求。
民數記 21 8| 耶和華對摩西講：你做一尾火蛇，kùi tī旗杆頂；見若hō͘伊咬tio̍h ê，一下看，就會活。
民數記 21 9| 摩西就做一尾銅蛇，kùi tī旗杆頂；見若hō͘蛇咬tio̍h-ê，一下看chit-ê銅蛇，就活。
民數記 21 10| 以色列人起身，紮營tī O-po̍k。
民數記 21 11| Koh tùi O-po̍k起身，紮營tī Í-iâ-a-pa-lîm，就是ǹg日出ê所在，kap Mô͘-ap相對ê曠野。
民數記 21 12| Tùi hia起身，紮營tī Sat-lia̍t ê山谷。
民數記 21 13| Tùi-hia起身，紮營tī A-lùn ê hit-pêng，就是tī曠野，tùi A-mô͘-lī ê地界出來；因為A-lùn是Mô͘-ap ê交界，tī Mô͘-ap kap A-mô͘-lī ê中間。
民數記 21 14| 所以耶和華交戰ê冊有講：	So͘-hoat ê Oa-hap-pek，	Kap A-lùn hiah-ê山谷；
民數記 21 15| 以及chiah-ê山谷ê水泉，	就是ǹg A-jíⁿ khiā起ê所在，	óa近Mô͘-ap ê境界。
民數記 21 16| In tùi hia到Pí-jíⁿ；這就是耶和華bat tùi摩西所講起ê井，講：你聚集百姓，我beh用水hō͘ in。
民數記 21 17| Hit時以色列人唱歌講：	井ah，chhèng出來；lín tio̍h 對伊唱歌；
民數記 21 18| Chit-ê井是首領開伊，	百姓尊貴ê人，	用權柄，用in ê柺á掘ê。In tùi曠野去Má-tha-ná；
民數記 21 19| Tùi Má-tha-ná到Ná-ha̍p-lia̍t，tùi Ná-hap-lia̍t到Pa-boa̍t。
民數記 21 20| Tùi Pa-boa̍t到Mô͘-ap 地ê山谷，到hit-ê看落低，能看見曠野ê Pî-su-ka ê山尖。
民數記 21 21| 以色列人差使者去見A-mô͘-lī人ê王Se-hông，講：
民數記 21 22| 求你容允我對你ê地經過；阮無偏tī田園，kap葡萄園；阮也無beh lim井裡 ê水；獨獨行大路，直直經過你ê地界。
民數記 21 23| Se-hông m̄准以色列人經過伊ê境界；Se-hông就聚集伊ê眾百姓，出來到曠野，beh抵敵以色列人，到Ngá-cha̍p；kap以色列人交戰。
民數記 21 24| 以色列人用刀thâi伊，佔伊ê地，tùi A-lùn到Ngá-phok，直直到A-bûn人hia；因為A-bûn人ê地界真堅固。
民數記 21 25| 以色列人取伊一切ê城，以色列人也khiā起A-mô͘-lī ê城，tī Hi-si̍t-pún，kap伊一切ê城。
民數記 21 26| Chit-ê Hi-si̍t-pún是A-mô͘-lī王Se-hông ê城；伊bat kap Mô͘-ap前ê王交戰，tùi伊ê手搶全地，直到A-lùn。
民數記 21 27| 所以做詩ê人念，講：	Lín tio̍h來Hi-si̍t-pún，	願Se-hông ê城得tio̍h起造，koh堅固；
民數記 21 28| 因為有火tùi Hi-si̍t-pún出，	有火燄tùi Se-hông ê城發，	燒毀Mô͘-ap ê A-jíⁿ，	Kap A-lùn高ê所在ê主。
民數記 21 29| Mô͘-ap ah，你有災禍！	Ki-boa̍t ê百姓ah，lín滅無lah！	Hō͘伊ê ta-po͘丁做逃走ê，	Cha-bó͘-kiáⁿ做受掠ê，	交hō͘ A-mô͘-lī王Se-hông。
民數記 21 30| 阮射in；Hi-si̍t-pún到Tí-pún一盡毀滅，	阮hō͘ 地拋荒，直到Lô-hoat，	就是到Bí-tí-pa。
民數記 21 31| Án-ni，以色列人就khiā起tī A-mô͘-lī人ê地。
民數記 21 32| 摩西差人去偷看Ngá-siā，就取in hiah-ê鄉社，趕出khiā起hia ê A-mô͘-lī人。
民數記 21 33| 以色列oat tùi Pa-san ê路去；Pa-san王Go̍k，kap伊ê眾百姓，lóng出來抵敵in，tī Í-tek來kap in交戰。
民數記 21 34| 耶和華對摩西講：m̄免驚in，因為我已經將伊kap伊ê眾百姓，伊ê地，lóng交tī你ê手；你tio̍h款待伊，親像你bat款待tiàm tī Hi-si̍t-pún ê A-mô͘-lī王Se-hông一樣。
民數記 21 35| In就phah伊，kap伊hiah-ê kiáⁿ，以及伊ê眾百姓，無kā伊留一個，就得tio̍h伊ê地。
民數記 22 1| 以色列人起身，紮營tī Mô͘-ap ê平洋，tī約旦河外，耶利哥ê對面。
民數記 22 2| Se-phoat ê kiáⁿ Pa-le̍k看見以色列人tùi A-mô͘-lī人所行一切ê事。
民數記 22 3| Mô͘-ap真驚hit-ê百姓，因為in真chōe；Mô͘-ap因為以色列百姓，心就著急。
民數記 22 4| Mô͘-ap kā米甸ê長老講：Taⁿ chit群ê人beh一盡食咱四圍所有ê，親像牛食田裡ê草一般；hit時Se-phoat ê kiáⁿ Pa-le̍k做Mô͘-ap王。
民數記 22 5| 伊差使者去大河邊ê Pî-toa̍t，到Pí-jíⁿ ê kiáⁿ Pa-lân ê本所在叫伊來，講：看ah，有一個百姓tùi埃及出來；看ah，in遮滿地面，也khiā起tī我ê對面。
民數記 22 6| Taⁿ請你來，kā我咒詛chit-ê百姓，因為in比我khah強；kiám-chhái我會phah來khah贏in，趕in出chit-ê所在；因為我知你所祝福ê，就得tio̍h福氣，你所咒詛ê，就受咒詛。
民數記 22 7| Mô͘-ap長老kap米甸ê長老，就起身，手帶卜卦ê禮，去到Pa-lân hia，將Pa-le̍k ê話kā伊講。
民數記 22 8| 伊對in講，今暝lín歇chia；照耶和華所吩咐我ê，我beh回復lín。Mô͘-ap ê首領就歇tī Pa-lân hia。
民數記 22 9| 上帝臨到Pa-lân，問伊講：kap你tòa hiah-ê人是是誰？
民數記 22 10| Pa-lân應上帝講：是Mô͘-ap王Se-phoat ê kiáⁿ差人到我chia，講：
民數記 22 11| 看ah，有百姓tùi埃及來，遮滿地面；請你來kā我咒詛in，kiám-chhái我能thâi贏in，趕in出去。
民數記 22 12| 上帝對Pa-lân講：你m̄-thang kap in去，也m̄-thang咒詛chit-ê百姓；因為in是得tio̍h福氣ê。
民數記 22 13| Pa-lân清早起來，對Pa-le̍k ê首領講：Lín tò去lín ê所在，因為耶和華m̄准我kap lín去。
民數記 22 14| Mô͘-ap ê首領就起來，tò去Pa-le̍k hia，講：Pa-lân m̄肯kap阮來。
民數記 22 15| Pa-le̍k koh差首領，比前khah-chōe，khah尊貴ê。
民數記 22 16| In到Pa-lân hia，對伊講，Se-phoat ê kiáⁿ Pa-le̍k án-ni講：求你m̄-thang hō͘甚麼tāi-chì阻擋你無來我chia。
民數記 22 17| 因為我beh hō͘你得tio̍h極大ê尊貴；見若你對我講甚麼，我beh照án-ni行；所以請你來，kā我咒詛chit-ê百姓。
民數記 22 18| Pa-lân對Pa-le̍k chiah-ê人臣講：Pa-le̍k就若用滿厝ê金銀hō͘我，我也m̄敢pôaⁿ過我ê上帝ê命令，來加減行。
民數記 22 19| 請lín今暝koh歇chia，thèng候我知耶和華koh kā我講甚麼。
民數記 22 20| Hit暝上帝臨到Pa-lân hia講：chiah-ê人若來叫你，你就起來kap伊去；總是我所beh kā你講ê，你tio̍h遵thàn。
民數記 22 21| Pa-lân早起起來，備辦驢；kap Mô͘-ap ê首領相kap去。
民數記 22 22| 上帝，因為伊去，就受氣；耶和華ê使者khiā tī路裡來抵敵伊；伊騎驢，兩個奴僕跟tè伊。
民數記 22 23| 驢看見耶和華ê使者khiā tī路裡，手裡拔刀；驢就tùi路裡閃入園；Pa-lân就phah驢beh hō͘伊歸原路。
民數記 22 24| 耶和華ê使者就khiā tī葡萄園ê 狹路，chit-pêng有牆，hit-pêng也有牆。
民數記 22 25| 驢看見耶和華ê使者，就閃óa hit-ê牆，khoeh Pa-lân ê腳tī牆裡；Pa-lân就koh phah伊。
民數記 22 26| 耶和華ê使者koh進前去，khiā tī狹狹ê所在，雙pêng無路thang oat。
民數記 22 27| 驢看見耶和華ê使者，就仆tī Pa-lân ê下底，Pa-lân發受氣，用柺á phah驢。
民數記 22 28| 耶和華開驢ê嘴，驢對Pa-lân講：我對你做甚麼，你竟然phah我chit三pái ah？
民數記 22 29| Pa-lân對驢講：因為你戲弄我；我恨手裡無刀；有，就kā你thâi死。
民數記 22 30| 驢對Pa-lân講：我kiám m̄是你ê驢，你一生所騎ê mah？我平素bat對你án-ni行mah？Pa-lân講：無。
民數記 22 31| Hit時耶和華開Pa-lân ê目睭，伊就看見耶和華ê使者khiā tī路裡，手拔刀；Pa-lân就àⁿ頭仆tī地裡。
民數記 22 32| 耶和華ê使者對伊講，你啥事chit三pái phah你ê驢ah？看ah，我出來抵敵你，因為你tī我ê面前所行ê，是悖逆。
民數記 22 33| 驢看見我，就閃避我chit三pái；設使驢無閃避我，我已經thâi死你，hō͘驢活teh。
民數記 22 34| Pa-lân tùi耶和華ê使者講：我有犯罪lah，我m̄知你khiā tī路裡阻擋我；你若無歡喜我去，我就倒tńg去。
民數記 22 35| 耶和華ê使者對Pa-lân講：你kap chiah-ê人去；總是你只有thang講我所beh對你講ê。Pa-lân就kap Pa-le̍k ê首領相kap去。
民數記 22 36| Pa-le̍k聽見Pa-lân來，就去Mô͘-ap城迎接伊；chit-ê城是tī邊界ê極頭，tī A-lùn ê邊頭。
民數記 22 37| Pa-le̍k對Pa-lân講：我kiám m̄是切切差人到你hia去叫你mah？你啥事無來我chia ah？我kiám無真正能hō͘你尊貴mah？
民數記 22 38| Pa-lân應Pa-le̍k講：我taⁿ來到你chia，我kiám有權能講甚麼ah？上帝用甚麼話交代我，我就講。
民數記 22 39| Pa-lân kap Pa-le̍k相kap行，來到Ki-lia̍t-ô͘-só。
民數記 22 40| Pa-le̍k thâi牛羊獻祭，就送hō͘ Pa-lân以及kap伊tī-teh ê首領。
民數記 22 41| 到隔早起，Pa-le̍k chhōa Pa-lân到Pa-le̍k ê高位；Pa-lân tùi hia看以色列百姓極頭ê所在。
民數記 23 1| Pa-lân對Pa-le̍k講：你tī-chia kā我起七座壇，kā我備辦七隻牛káng，七隻羊káng。
民數記 23 2| Pa-le̍k照Pa-lân ê話來行；Pa-le̍k kap Pa-lân tī ta̍k座ê壇，獻一隻牛káng，一隻羊káng。
民數記 23 3| Pa-lân對Pa-le̍k講：你khiā tī你燒祭ê邊頭，我請進前去，kiám-chhái耶和華來tú-tio̍h我；祂指示我甚麼，我beh kā你講。Pa-lân就上去無草木ê山。
民數記 23 4| 上帝tú-tio̍h Pa-lân，Pa-lân對祂講，我已經備辦七座壇，tī ta̍k座壇獻一隻牛káng，一隻羊káng。
民數記 23 5| 耶和華用話交代Pa-lân，koh kā伊講，你tò去Pa-le̍k hia，tio̍h án-ni kā伊講。
民數記 23 6| 伊就tò去Pa-le̍k hia；看見伊kap Mô͘-ap ê首領，lóng khiā tī伊燒祭ê邊á。
民數記 23 7| Pa-lân就提起伊ê 歌，講：	Pa-le̍k chhōa我tùi A-lân來，	Mô͘-ap王chhōa我出東pêng ê山，講：	來ah，kā我咒詛雅各，	來ah，咒罵以色列。
民數記 23 8| 上帝無咒詛ê，我thái會咒詛？	耶和華無咒罵ê，我thái會咒罵？
民數記 23 9| 因為我tùi chiah-ê山巖看伊，	Koh tùi山尾溜觀看，	看ah，chit-ê百姓beh家己khiā起。	無列tī chiah-ê國ê中間。
民數記 23 10| Chī-chūi能數(siàu)雅各ê土沙？	Chī-chūi能算以色列ê四份一？	我願親像義人ê死來死，	也親像伊ê結局來結局。
民數記 23 11| Pa-le̍k對Pa-lân講：你對我做ê是甚麼ah？我叫你來咒詛我ê對敵，看ah，你lóng是kā in祝福。
民數記 23 12| 伊應講，耶和華所交代我ê話，我kiám m̄-tio̍h謹慎來講mah？
民數記 23 13| Pa-le̍k對伊講，求你kap我去別位，tī-hia thang看見in，你只有能看見in ê一角頭，bōe能lóng總看見；tī-hia tio̍h kā我咒詛in。
民數記 23 14| Tùi hit-tia̍p chhōa伊到Só-hui ê山野，上Pî-su-ka ê山頭，起七座壇，ta̍k座壇獻一隻牛káng，一隻羊káng。
民數記 23 15| Pa-lân對Pa-le̍k講：你tòa chia，khiā tī你燒祭ê邊á，thèng候我去hia見耶和華。
民數記 23 16| 耶和華tú-tio̍h Pa-lân，用話交代伊，koh講：你tò去Pa-le̍k hia，tio̍h án-ni講。
民數記 23 17| 伊就tò去Pa-le̍k hia，看見伊khiā tī燒祭ê邊á，Mô͘-ap ê首領也kap伊tī-hia。Pa-le̍k問伊講：耶和華講甚麼話ah？
民數記 23 18| Pa-lân就提起伊ê歌，講：	Pa-le̍k ah，起來聽；	Se-phoat ê kiáⁿ，你àⁿ耳孔來聽我；
民數記 23 19| 上帝m̄是親像人，會講白賊，	也m̄是人ê kiáⁿ，會退悔；	伊已經講：kiám無行mah？	伊講出，kiám無應驗mah？
民數記 23 20| 看ah，我奉命祝福，	祂所應允ê福氣，我bōe kā祂péng-倒tńg。
民數記 23 21| 伊無看見雅各有過失，	Tī以色列無看見有奸惡，	耶和華伊ê上帝kap伊tī-teh；	Tī in中間有o-ló王ê聲。
民數記 23 22| 上帝chhōa in出埃及；	In親像有野牛ê力。
民數記 23 23| 雅各中決斷無法術，	以色列中也無占卜；	到時論起雅各kap以色列beh講：	上帝行hiah-ni̍h大ê事！
民數記 23 24| 看ah，chit-ê百姓起來親像母ê獅，	挺身親像公ê獅；	iáu未食所la̍k-tio̍h ê物，	iáu未lim受咬死ê ê血，	決斷無倒teh。
民數記 23 25| Pa-le̍k對Pa-lân講：你lóng m̄-thang咒詛in，也m̄-thang kā in祝福。
民數記 23 26| Pa-lân 應Pa-le̍k講：我kiám無kā你講，見若耶和華所講ê，我beh遵thàn mah？
民數記 23 27| Pa-le̍k對Pa-lân講：來ah，我chhōa你去別所在，kiám-chhái上帝歡喜你tī-hia kā我咒詛in。
民數記 23 28| Pa-le̍k就chhōa Pa-lân到hit-ê看落低(kē)，能看見曠野ê Pî-jíⁿ ê山尖。
民數記 23 29| Pa-lân對Pa-le̍k講：你tī-chia kā我起七座壇，koh tī-chia kā我備辦七隻牛káng，七隻羊káng。
民數記 23 30| Pa-le̍k就照Pa-lân ê話行，tī ta̍k座壇獻一隻牛káng，一隻羊káng。
民數記 24 1| Pa-lân看見耶和華歡喜賜福hō͘以色列，就無親像éng-pái去chhē法術，是面ǹg曠野。
民數記 24 2| Pa-lân kia̍h目，看見以色列人照支派khiā起，上帝ê神就臨到伊。
民數記 24 3| 伊就提起伊ê歌，講：	Pí-jíⁿ ê kiáⁿ Pa-lân講：	目睭合teh ê人講；
民數記 24 4| 聽見上帝ê話，	看見全能ê ê異象，	目睭thí開倒teh ê人講；
民數記 24 5| 雅各ah，你ê布棚怎樣hiah súi！	以色列ah，你ê帳房怎樣hiah好看！
民數記 24 6| 親像相連續ê山谷，	親像河邊ê園，	親像耶和華所知ê沉香樹，	親像水邊ê柏香樹。
民數記 24 7| 水beh tùi伊ê桶流出，	種子beh也tī chōe-chōe水ê所在，	伊ê王beh pôaⁿ過A-kah，	伊ê國beh興起。
民數記 24 8| 上帝chhōa伊出埃及，	伊親像有野牛ê力；	伊beh吞食對敵ê國，	at折in ê骨頭；	用箭射in，到thàng過。
民數記 24 9| 伊撐腳，koh倒teh親像公ê獅，	也親像母ê獅；	Chī-chūi敢惹tio̍h伊?	見若祝福你ê，願伊受祝福，	見若咒詛你ê，願伊受咒詛。
民數記 24 10| Pa-le̍k大受氣Pa-lân，就搭手；Pa-le̍k koh kā Pa-lân講：我叫你來咒詛我ê對敵，你竟然專專祝福in，到chit三pái。
民數記 24 11| Taⁿ你走去本所在，我本想beh hō͘你得tio̍h大尊貴，但是耶和華阻擋，hō͘你無得tio̍h尊貴。
民數記 24 12| Pa-lân對Pa-le̍k講：我kiám無對你所差到我hia ê使者講：
民數記 24 13| Pa-le̍k就若將伊滿厝ê金銀hō͘我，我也bōe得pôaⁿ過耶和華ê命令，pîn家己ê心來做好做pháiⁿ；耶和華所講ê，我就講伊。
民數記 24 14| 看ah，taⁿ我beh tò去本族；你來，我kā你講，chiah-ê百姓日後beh怎樣款待你ê百姓。
民數記 24 15| 伊就提起伊ê歌，講：	Pí-jíⁿ ê kiáⁿ Pa-lân講：	目睭合teh ê人講；
民數記 24 16| 聽見上帝ê話，	得tio̍h知至koân-ê ê知識，	看見全能ê ê異象，	目睭thí開，倒teh ê人講：
民數記 24 17| 我看伊，總是無tī現時，	我觀看伊，總是m̄是近近；	有一粒星beh tùi雅各出，	有一個權柄，beh tùi以色列興起，	Beh phah破Mô͘-ap ê邊角，	毀壞擾亂ê人。
民數記 24 18| Í-tong beh做業，	Se-jíⁿ也beh做業，hō͘伊ê對敵，	以色列beh行tāi-chì勇敢。
民數記 24 19| 有一位掌權ê beh tùi雅各出，	伊beh剿滅城中所留ê。
民數記 24 20| 伊koh看見A-má-le̍k，就提起伊ê歌，講：	A-má-le̍k本做chiah-ê國ê頭，	總是伊ê結局beh永永滅無。
民數記 24 21| 伊koh看Ki-nî人，就提起伊ê歌，講：	你khiā起ê所在是堅固，	你作siū tī山巖；
民數記 24 22| 總是Ki-nî beh致到衰微，	直到hō͘亞述掠你去。
民數記 24 23| 伊koh提起歌，講：	Ai-ah，上帝行chit-ê事ê時，	Chī-chūi能得tio̍h活？
民數記 24 24| Beh有船tùi Ki-thê hia來，	苦楚亞述，苦楚Hi-pek；	伊也beh永永滅無。
民數記 24 25| Pa-lân就起來，tò去伊本所在；Pa-le̍k也行伊ê路。
民數記 25 1| 以色列人tiàm tī Si̍p-têng，百姓就kap Mô͘-ap ê cha-bó͘-gín-á行淫亂。
民數記 25 2| In獻祭in ê上帝，請百姓來赴，百姓食in ê祭物，續跪拜in ê上帝。
民數記 25 3| 以色列人kap Pa-le̍k-pí-jíⁿ連合；耶和華就對以色列人發受氣。
民數記 25 4| 耶和華對摩西講：將百姓lóng總ê族長，當頭白日吊死tī耶和華ê面前，hō͘耶和華ê大受氣thang tùi以色列消無。
民數記 25 5| 摩西就對以色列ê審判官講：見若屬lín ê人，有kap Pa-le̍k-pí-jíⁿ連合ê lín tio̍h thâi死伊。
民數記 25 6| 摩西kap以色列會眾tú-á tī會幕門口teh哭ê時，忽然有以色列中一人，當in目睭前帶一個米甸ê婦人人到伊ê兄弟hia。
民數記 25 7| 祭司亞倫ê孫，Í-lī-a-sat ê kiáⁿ，Hui-nî-hap看見，就tùi會中起來，手裡 kia̍h鎗；
民數記 25 8| tè以色列人入亭á內，鑿死兩人，就是鑿透以色列人kap hit-ê婦人人ê腹肚；án-ni，tī以色列人ê中間瘟疫就soah。
民數記 25 9| Hit時tú-tio̍h瘟疫死ê，兩萬四千人。
民數記 25 10| 耶和華吩咐摩西講：
民數記 25 11| 祭司亞倫ê孫，Í-lī-a-sat ê kiáⁿ，Hui-nî-hap hō͘我所發ê受氣消無tī以色列人，因為伊tī in中間，用我ê妒忌做妒忌，hō͘我tī妒忌中無滅無in。
民數記 25 12| 所以你tio̍h講：看ah，我用我平安ê約賞賜伊；
民數記 25 13| beh做伊kap伊ê後裔永遠做祭司ê職ê約，因為伊為tio̍h伊ê上帝有妒忌ê心，koh為tio̍h以色列人贖罪。
民數記 25 14| hit-ê受thâi ê以色列人，就是kap米甸ê婦人人相kap受鑿死ê，名叫Sim-lī，是Sat-lō͘ ê kiáⁿ，是西門支派中一族ê首領。
民數記 25 15| Hit-ê受鑿死米甸ê婦人人名叫Ko-su-pí，是So͘-jíⁿ ê cha-bó͘-kiáⁿ；chit-ê So͘-jíⁿ是米甸ê百姓一族ê頭人。
民數記 25 16| 耶和華吩咐摩西講：
民數記 25 17| 你tio̍h窘迫米甸人，koh phah in；
民數記 25 18| 因為in用詭譎ê計謀窘迫lín，tī Pí-jíⁿ ê事，kap in ê姊妹，米甸首領ê cha-bó͘-kiáⁿ，Ko-su-pí ê事，用詭譎ê計謀引誘lín；chit-ê Ko-su-pí，當瘟疫流行ê日，因為Pí-jíⁿ ê事已經受鑿死。
民數記 26 1| 瘟疫了後，耶和華吩咐摩西kap祭司亞倫ê kiáⁿ Í-lī-a-sat講：
民數記 26 2| Lín tio̍h將以色列全會ê眾人，照in ê宗族，見若以色列中，tùi二十歲以上，能出去交戰ê，tio̍h算in ê總額。
民數記 26 3| 摩西kap祭司Í-lī-a-sat，tī Mô͘-ap ê平洋，約旦河邊，耶利哥相對ê所在，對in講，
民數記 26 4| Tùi二十歲以上算伊，照耶和華吩咐摩西以及出埃及地ê以色列人。
民數記 26 5| 以色列ê大kiáⁿ是Liû-piān；Liû-piān chiah-ê kiáⁿ；屬Hap-lo̍k ê，有Hap-lo̍k族；屬Hoat-lō͘ ê，有Hoat-lō͘族；
民數記 26 6| 屬Hi-su-lûn ê，有Hi-su-lûn族；屬Ka-bí ê，有Ka-bí族。
民數記 26 7| Chiah-ê就是Liû-piân ê ta̍k族；其中受算ê，共四萬三千七百三十名。
民數記 26 8| Hoat-lō͘ ê kiáⁿ是Í-lī-ap；
民數記 26 9| Í-lī-ap chiah-ê kiáⁿ是Nî-bó͘-lī、Tāi-tan、A-PÍ-lân；chit-ê Tāi-tan、A-PÍ-lân，就是tùi會中受揀ê；Khó-la̍h ê黨攻擊耶和華ê時，in也kap in攻擊摩西、亞倫。
民數記 26 10| Hit時地開嘴吞in，kap Khó-la̍h；in hit黨lóng死；也有火燒死兩百五十人，用in做鑑戒。
民數記 26 11| 總是Khó-la̍h chiah-ê kiáⁿ無死。
民數記 26 12| 西門chiah-ê kiáⁿ照家族；屬Nî-bó͘-lī ê，有Nî-bó͘-lī族；
民數記 26 13| 屬Ngá-bín ê，有Ngá-bín族；屬Ngá-kun ê，有Ngá-kun族；屬謝拉 ê，有謝拉族；屬掃羅ê，有掃羅族。
民數記 26 14| Chiah-ê是西門ê ta̍k族，共兩萬兩千兩百名。
民數記 26 15| Ka-tek chiah-ê kiáⁿ，照家族；屬Sé-hun ê，有Sé-hun族；屬Hap-ki ê，有Hap-ki族；屬Su-nî ê，有Su-nî族；
民數記 26 16| 屬A-su-nî ê，有A-su-nî族；屬Í-lī ê，有Í-lī族；
民數記 26 17| 屬A-lu̍t ê，有A-lu̍t族；屬A-lia̍t-lī ê，有A-lia̍t-lī族。
民數記 26 18| Chiah-ê是Ka-tek kiáⁿ孫ê ta̍k族；in所計算ê，共四萬連五百名。
民數記 26 19| 猶大ê kiáⁿ，Jíⁿ kap Gô-lâm；chit-ê Jíⁿ kap Gô-lâm死tī迦南地。
民數記 26 20| 猶大其餘chiah-ê kiáⁿ，照in ê家族；屬Sī-la̍h ê，有Sī-la̍h族；屬Hoat-le̍k-su ê，有Hoat-le̍k-su族；屬謝拉 ê，有謝拉族。
民數記 26 21| Hoat-le̍k-su ê kiáⁿ；屬Hi-su-lûn ê，有Hi-su-lûn族；屬Hap-bó͘-le̍k ê，有Hap-bó͘-le̍k族。
民數記 26 22| Chiah-ê是猶大ê ta̍k族；in計算ê，共七萬六千五百名。
民數記 26 23| Í-sat-ka ê kiáⁿ孫，照in ê宗族；屬Tô-la̍h ê，有Tô-la̍h族；屬Phó͘-óa ê，有Phó͘-óa族；
民數記 26 24| 屬Ngá-su̍t ê，有Ngá-su̍t族；屬Sin-lûn ê，有Sin-lûn族。
民數記 26 25| Chiah-ê是Í-sat-ka ê ta̍k族；in計算ê，共六萬四千三百名。
民數記 26 26| Se-pò͘-lûn ê kiáⁿ孫，照in ê宗族；屬Se-lia̍t ê，有Se-lia̍t族；屬Í-lûn ê，有Í-lûn族；屬Ngá-lī ê，有Ngá-lī族。
民數記 26 27| Chiah-ê是Se-pò͘-lûn ê ta̍k族；in計算ê，共六萬連五百名。
民數記 26 28| 約瑟ê kiáⁿ孫，照in ê宗族，有Má-ná-se，Í-hoat-liân。
民數記 26 29| Má-ná-se ê kiáⁿ孫；屬Má-kiat，有Má-kiat族；Má-kiat生Ki-lia̍t；屬Ki-lia̍t ê，有Ki-lia̍t族。
民數記 26 30| Chiah-ê是Ki-lia̍t ê kiáⁿ孫；屬I-í-siā ê，有I-í-siā族；屬Hi-le̍k ê，有Hi-le̍k族；
民數記 26 31| 屬A-su-lia̍t ê，有A-su-lia̍t族；屬示劍ê，有示劍族；
民數記 26 32| 屬Sī-bí-tāi ê，有Sī-bí-tāi族；屬Hi-hut ê，有Hi-hut族；
民數記 26 33| Hi-hut ê kiáⁿ Se-lô-hui-hap無kiáⁿ，只有cha-bó͘-kiáⁿ；Se-lô-hui-hap cha-bó͘-kiáⁿ ê名，就是Má-la̍h、挪亞、Hat-la̍h、Bi̍t-ka、Tek-sat。
民數記 26 34| Chiah-ê是Má-ná-se ê ta̍k族；in計算ê，共五萬兩千七百名。
民數記 26 35| Chiah-ê是Í-hoat-liân ê kiáⁿ孫，照in ê宗族；屬Su-thê-la̍h ê，有Su-thê-la̍h族，屬Pí-kiat ê，有Pí-kiat族；屬Tha-hán ê，有Tha-hán族。
民數記 26 36| Chiah-ê是Su-thê-la̍h ê kiáⁿ孫；屬Í-lân ê，有Í-lân族。
民數記 26 37| Chiah-ê是Í-hoat-liân kiáⁿ孫ê ta̍k族；in計算ê共三萬兩千五百名。照in ê宗族，chiah-ê是約瑟ê kiáⁿ孫。
民數記 26 38| 便雅憫ê kiáⁿ孫，照in宗族；屬Pí-la̍h ê，有Pí-la̍h族；屬A-si̍t-pia̍t ê，有A-si̍t-pia̍t族；屬A-hi-lân ê，有A-hi-lân族；
民數記 26 39| 屬Su-hoán ê，有Su-hoán族；屬Hō͘-hoán ê，有Hō͘-hoán族。
民數記 26 40| Pí-la̍h ê kiáⁿ孫，是A-le̍k、Nái-bān；屬A-le̍k ê，有A-le̍k族；屬Nái-bān ê，有Nái-bān族。
民數記 26 41| 照in ê宗族，chiah-ê是便雅憫ê kiáⁿ孫；in計算ê，共四萬五千六百名。
民數記 26 42| Chiah-ê是Tàn ê kiáⁿ孫，照in ê宗族；屬Su-hâm ê，有Su-hâm族。照in ê宗族，chiah-ê是Tàn ê ta̍k族。
民數記 26 43| In計算ê，Su-hâm所有ê ta̍k族，共有六萬四千四百名。
民數記 26 44| A-siat ê kiáⁿ孫，照in ê宗族；屬Im-ná ê，有Im-ná族；屬E̍k-si-úi ê，有E̍k-si-úi族；屬Pí-lī-a ê，有Pí-lī-a族。
民數記 26 45| Pí-lī-a ê kiáⁿ孫，屬Hi-piat ê，有Hi-piat族；屬Má-kiat ê，有Má-kiat族。
民數記 26 46| A-siat ê cha-bó͘-kiáⁿ名叫Se-la̍h。
民數記 26 47| Chiah-ê是A-siat kiáⁿ孫ê ta̍k族；in計算ê，共五萬三千四百名。
民數記 26 48| Ná-hut-tha-lī ê kiáⁿ孫，照in ê宗族；屬Ngá-siat ê，有Ngá-siat族；屬Ko͘-nî ê，有Ko͘-nî族；
民數記 26 49| 屬Iâ-sek ê，有Iâ-sek族；屬Sī-léng ê，有Sī-léng族。
民數記 26 50| 照in ê宗族，chiah-ê是Ná-hut-tha-lī ê ta̍k族；in計算ê，共四萬五千四百名。
民數記 26 51| Chiah-ê lóng是以色列kiáⁿ孫，in計算ê，共有六十萬連一千七百三十名。
民數記 26 52| 耶和華吩咐摩西講：
民數記 26 53| Hit-ê地tio̍h分hō͘ chiah-ê人做產業，照in ê名額。
民數記 26 54| 人chōe-ê，tio̍h分hō͘ in khah-chōe業，人少ê，tio̍h分hō͘ in khah少；tio̍h照伊計算ê人額，用業分hō͘ ta̍k人。
民數記 26 55| 總是hit-ê地tio̍h liam-khau來分伊，ta̍k人照伊祖宗chiah-ê支派ê名，來承接chiah-ê業。
民數記 26 56| Tio̍h照所liam ê khau，看人額chōe，人額少，用產業分hō͘ in。
民數記 26 57| Chiah-ê就是利未人，照in ê宗族計算ê；屬Kek-sūn ê，有Kek-sūn族；屬Ko-hat ê，有Ko-hat族；屬Bí-la̍h-lī ê，有Bí-la̍h-lī族。
民數記 26 58| Chiah-ê是利未ê ta̍k族；有Li̍p-nî族、Hi-pek-lûn族、Má-lī族、Bó͘-sī族、Khó-la̍h族。Ko-hat生Àm-lân。
民數記 26 59| Àm-lân ê bó͘名叫Iok-kî-pia̍t，是利未ê cha-bó͘-kiáⁿ；伊ê老母tī埃及tùi利未生ê；伊tùi Àm-lân生亞倫、摩西，kap in ê大姊Bí-lī-àm。
民數記 26 60| Tùi亞倫生Ná-tap、A-PÍ-hō͘、Í-lī-a-sat、Í-tha-má。
民數記 26 61| Ná-tap A-PÍ-hō͘ tī耶和華ê面前獻別號火ê時，就死。
民數記 26 62| In中間一月日以外，計算ê ta-po͘丁，共兩萬三千；因為in tī以色列人中無算在內，因為tī以色列人中無用產業hō͘ in。
民數記 26 63| Chiah-ê就是hō͘摩西kap祭司Í-lī-a-sat所算過ê；in tī Mô͘-ap平洋，kap耶利哥相對ê約旦河邊，點算以色列人。
民數記 26 64| 前摩西kap祭司亞倫tī西奈ê曠野算以色列人，hit時所算ê，taⁿ無一個tī-teh。
民數記 26 65| 因為耶和華論到in bat講：In的確tio̍h死tī曠野；所以除Iâ-hu-nî ê kiáⁿ迦勒，kap Lùn ê kiáⁿ約書亞以外，hiah-ê人無留一人tī-teh。
民數記 27 1| 屬約瑟ê kiáⁿ Má-ná-se ê族，有Má-ná-se ê玄孫，Má-kiat ê曾孫，Ki-lia̍t ê孫，Hi-hut ê kiáⁿ，Se-lô-hui-hap ê cha-bó͘-kiáⁿ，名叫Má-la̍h、挪亞、Hat-la̍h、Bi̍t-ka、Tek-sat；
民數記 27 2| in進前來，khiā tī會幕門口，tī摩西kap祭司亞倫、Í-lī-a-sat，以及眾首領，kap會眾ê面前，講：
民數記 27 3| 阮老父死tī曠野，伊m̄是tī Khó-la̍h ê黨內，同黨聚集攻擊耶和華；是tī家己ê罪中死；伊也無kiáⁿ。
民數記 27 4| 啥事因為阮老父無kiáⁿ，就將伊ê名tùi伊ê族中除去ah？請tī阮老父ê兄弟中分業hō͘阮。
民數記 27 5| 摩西就將in ê案件排列tī耶和華ê面前。
民數記 27 6| 耶和華吩咐摩西講：
民數記 27 7| Se-lô-hui-hap ê cha-bó͘-kiáⁿ所講ê有情理；你的確tio̍h tī in老父ê兄弟中，分地hō͘ in做業，tio̍h將in老父ê產業歸hō͘ in。
民數記 27 8| 你也tio̍h吩咐以色列人講：人若死無kiáⁿ，就tio̍h將伊ê產業歸hō͘伊ê cha-bó͘-kiáⁿ。
民數記 27 9| 伊若無cha-bó͘-kiáⁿ，就tio̍h將伊ê業hō͘伊ê兄弟。
民數記 27 10| 伊若無兄弟，就tio̍h將伊ê業hō͘伊ê老父ê兄弟。
民數記 27 11| 伊ê老父若無兄弟，就tio̍h將伊ê業hō͘伊ê族中至親ê，伊就得tio̍h做業；這beh做以色列人斷定tio̍h ê例；是照耶和華所吩咐摩西ê。
民數記 27 12| 耶和華對摩西講：你上chit-ê A-pa-lîm ê山，看我賞賜以色列人ê地。
民數記 27 13| 看了後你也beh tò祖；親像你ê兄亞倫tò去一樣。
民數記 27 14| 因為lín tī Sîm ê曠野，當會眾計較ê時，違背我ê話，無tī chhèng出水ê所在，會眾ê面前，尊我做聖。(chit-ê水就是tī Sîm ê曠野，Ka-te-su ê Bí-lī-pa ê水。)
民數記 27 15| 摩西對耶和華講：賞賜活命hō͘見若有肉體ê ê上帝耶和華ah，
民數記 27 16| 願你設立一人來治理會眾，
民數記 27 17| thang tī in ê面前出去，也tī in ê面前入來，thang chhōa in出去，也chhōa in入來，免得耶和華ê會眾親像無牧者ê羊群一般。
民數記 27 18| 耶和華對摩西講：Lùn ê kiáⁿ約書亞，伊ê心內有聖神，你chhōa伊來，按手tī伊ê頂面；
民數記 27 19| hō͘伊khiā tī祭司Í-lī-a-sat kap全會ê面前，用職任命令伊。
民數記 27 20| Koh對你ê榮光分hō͘伊，hō͘以色列ê全會lóng聽thàn伊。
民數記 27 21| 伊tio̍h khiā tī祭司Í-lī-a-sat ê面前，Í-lī-a-sat tio̍h照O͘-lêng ê判斷，tī耶和華ê面前，替伊求問；伊kap以色列全會ê眾人lóng tio̍h照伊ê命令來出，照伊ê命令來入。
民數記 27 22| 摩西就照耶和華所命令伊ê來行；伊chhōa約書亞來，hō͘伊khiā tī祭司Í-lī-a-sat kap全會ê面前，
民數記 27 23| 按手tī伊ê頂面，用命令交託伊；是照耶和華託摩西所講ê話。
民數記 28 1| 耶和華吩咐摩西講：
民數記 28 2| 你tio̍h命令以色列人講：我ê禮物，就是獻hō͘我做芳芳chiah-ê火祭ê食物，lín tio̍h照日期謹慎獻hō͘我。
民數記 28 3| Koh tio̍h kā in講：Lín tio̍h獻hō͘耶和華ê火祭，就是無瑕疵未滿年ê羊káng-á，ta̍k日兩隻，做久長獻ê燒祭。
民數記 28 4| 早起時tio̍h獻羊á一隻，黃昏ê時tio̍h獻羊á一隻。
民數記 28 5| Koh tio̍h獻幼麵粉i-hoat十份一，kap調和khoeh好ê油一him四份一做素祭。
民數記 28 6| 這是tī西奈山所定tio̍h做常常獻ê燒祭，就是獻hō͘耶和華做芳芳ê火祭。
民數記 28 7| 為tio̍h chit一隻羊á，tio̍h續獻灌奠ê酒，一him四份ê一份；tī聖所中，你tio̍h將厚ê酒獻hō͘耶和華做灌奠。
民數記 28 8| Ê-hng時，tio̍h獻第二隻羊á，親像早起時ê素祭，也親像伊ê灌奠，獻伊hō͘耶和華做芳芳ê火祭。
民數記 28 9| Koh tī安歇日tio̍h獻兩隻無瑕疵未滿年ê羊káng-á，也用調和油ê幼麵粉i-hoat十份ê兩份，做素祭，kap伊ê灌奠。
民數記 28 10| 這是ta̍k-ê安歇日ê燒祭，hit-ê常常獻ê燒祭，kap伊ê灌奠以外。
民數記 28 11| Ta̍k月ê初一，lín tio̍h獻燒祭hō͘耶和華，就是牛káng-á兩隻，綿羊káng一隻，無瑕疵未滿年ê羊káng-á七隻。
民數記 28 12| 為 ta̍k隻牛káng-á，tio̍h用調和油ê幼麵粉i-hoat十份ê三份，做素祭；為hit隻羊káng，也tio̍h用調和油ê幼麵粉i-hoat十份ê兩份，做素祭。
民數記 28 13| 為tio̍h ta̍k隻羊á tio̍h用調和油ê幼麵粉十份ê一份，做素祭，kap芳芳ê燒祭；是獻hō͘耶和華ê火祭。
民數記 28 14| 伊ê灌奠tio̍h用酒，為tio̍h一隻牛káng-á用半him，為tio̍h一隻羊káng用一him ê三份一，為tio̍h一隻羊á就用一him ê四份一；這是ta̍k月ê燒祭，一年ê中間，ta̍k月tio̍h án-ni。
民數記 28 15| Koh tio̍h用一隻山羊káng做贖罪祭，獻hō͘耶和華；tio̍h tī常常獻ê燒祭，kap伊ê灌奠，以外來獻伊。
民數記 28 16| 正月十四日是耶和華ê Pôaⁿ過節。
民數記 28 17| Chit月十五日是節筵；tio̍h食無酵餅七日久。
民數記 28 18| Tī伊ê頭一日tio̍h有聖會，lóng m̄-thang做勞動ê工。
民數記 28 19| 你tio̍h獻火祭做燒祭hō͘耶和華，就是牛káng-á兩隻，綿羊káng一隻，未滿年ê羊káng-á七隻；lín lóng tio̍h用無瑕疵ê。
民數記 28 20| In ê素祭，用調和油ê幼麵粉，為tio̍h一隻牛káng獻十份三，為tio̍h一隻羊káng獻十份兩。
民數記 28 21| 為tio̍h hit七隻羊á，ta̍k隻tio̍h獻十份一。
民數記 28 22| Koh獻一隻山羊káng做贖罪祭，kā lín贖罪。
民數記 28 23| Lín獻chiah-ê，tio̍h tī早起時ê燒祭，就是常常獻ê燒祭以外。
民數記 28 24| 連連七日久，ta̍k日照chit-ê例，用芳芳ê火祭ê食物，獻hō͘耶和華；tio̍h tī常常獻ê燒祭，kap伊ê灌奠，以外來獻。
民數記 28 25| 第七日lín tio̍h有聖會，lóng m̄-thang做甚麼勞動ê工5。
民數記 28 26| 七個七日節，起頭熟ê土產，lín獻新ê素祭hō͘耶和華ê日，tio̍h有聖會，lóng m̄-thang做勞動ê工。
民數記 28 27| Lín tio̍h獻芳芳ê燒祭hō͘耶和華，就是牛káng-á兩隻，綿羊káng-á一隻，未滿年ê羊káng-á七隻。
民數記 28 28| In ê素祭，用調和油ê幼麵粉，為tio̍h一隻牛káng獻十份三，為tio̍h一隻羊káng獻十份兩。
民數記 28 29| 為tio̍h hit七隻羊á，ta̍k-chiah tio̍h獻十份一。
民數記 28 30| Koh獻一隻山羊káng，kā lín贖罪。
民數記 28 31| Lín tio̍h獻chiah-ê，kap伊ê灌奠，tī常常獻ê燒祭kap伊ê素祭以外，lín lóng tio̍h用無瑕疵ê。
民數記 29 1| 七月初一lín tio̍h有聖會，lóng m̄-thang做勞動ê工；這是lín pûn哨角ê日。
民數記 29 2| Lín tio̍h獻芳芳ê燒祭hō͘耶和華，就是牛káng-á一隻，綿羊káng一隻，未滿年ê羊káng-á七隻，lóng tio̍h無瑕疵ê。
民數記 29 3| In ê素祭，用調和油ê幼麵粉，為tio̍h一隻牛káng獻i-hoat十份三，為tio̍h一隻羊káng獻十份兩。
民數記 29 4| 為tio̍h hit七隻羊á，ta̍k-chiah tio̍h獻十份一。
民數記 29 5| Koh獻一隻山羊káng做贖罪祭，kā lín贖罪。
民數記 29 6| Chiah-ê是ta̍k月初一ê燒祭，kap伊ê素祭，以及常常獻ê燒祭，kap in ê素祭，以及伊ê灌奠，各照伊ê例以外，lóng做芳芳ê火祭獻hō͘耶和華。
民數記 29 7| 七月初十日，lín tio̍h有聖會，tio̍h刻苦家己ê心，lóng m̄-thang做工。
民數記 29 8| Lín tio̍h獻芳芳ê燒祭hō͘耶和華，就是牛káng-á一隻，綿羊káng一隻，未滿年ê羊káng-á七隻，lóng tio̍h無瑕疵ê。
民數記 29 9| In ê素祭，用調和油ê幼麵粉，為tio̍h一隻牛káng獻十份三，為tio̍h一隻羊káng獻十份兩；
民數記 29 10| 為tio̍h hit七隻羊á，ta̍k隻tio̍h獻十份一。
民數記 29 11| Koh獻一隻山羊káng做贖罪祭；這是tī贖罪祭，kap常常獻ê燒祭，kap in ê素祭，以及in ê灌奠以外。
民數記 29 12| 七月十五日，lín tio̍h有聖會，lóng m̄-thang做勞動ê工；tio̍h七日久守節服事耶和華。
民數記 29 13| Lín tio̍h獻燒祭做芳芳ê火祭hō͘耶和華，就是細隻ê牛káng-á十三隻，綿羊káng兩隻，未滿年ê羊á十四隻，lóng tio̍h無瑕疵ê。
民數記 29 14| In ê素祭用調和油ê幼麵粉，為tio̍h chit十三隻牛káng，ta̍k隻牛káng獻十份三，為tio̍h兩隻綿羊káng，ta̍k隻綿羊káng獻十份兩，
民數記 29 15| 為tio̍h hit十四隻羊á，ta̍k隻羊á獻十份一。
民數記 29 16| 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
民數記 29 17| 第二日tio̍h獻細隻牛káng-á十二隻，綿羊káng兩隻，未滿年ê羊á十四隻，lóng tio̍h無瑕疵ê；
民數記 29 18| 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
民數記 29 19| 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
民數記 29 20| 第三日tio̍h獻牛káng-á十一隻，綿羊káng兩隻，未滿年ê羊á十四隻，lóng tio̍h無瑕疵ê；
民數記 29 21| 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
民數記 29 22| 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
民數記 29 23| 第四日tio̍h獻牛káng-á十隻，綿羊káng兩隻，未滿年ê羊á十四隻，lóng tio̍h無瑕疵ê；
民數記 29 24| 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
民數記 29 25| 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
民數記 29 26| 第五日tio̍h獻牛káng-á 九隻，綿羊káng兩隻，未滿年ê羊á十四隻，lóng tio̍h無瑕疵ê；
民數記 29 27| 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
民數記 29 28| 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
民數記 29 29| 第六日tio̍h獻牛káng-á八隻，綿羊káng兩隻，未滿年ê羊á十四隻，lóng tio̍h無瑕疵ê；
民數記 29 30| 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
民數記 29 31| 也獻一隻山羊káng做贖罪祭；這是tī常常獻ê燒祭，kap伊ê素祭，kap伊ê灌奠以外。
民數記 29 32| 第七日tio̍h獻牛káng-á七隻，綿羊káng兩隻，未滿年ê羊á十四隻，lóng tio̍h無瑕疵ê；
民數記 29 33| 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
民數記 29 34| 也獻一隻山羊káng做贖罪祭；這是tī常常獻ê燒祭kap伊ê素祭，kap伊ê灌奠以外。
民數記 29 35| 第八日lín tio̍h有嚴肅-hōe，lóng m̄-thang做勞動ê工。
民數記 29 36| Lín tio̍h獻燒祭做芳芳ê火祭hō͘耶和華，就是牛káng一隻，綿羊káng一隻，未滿年ê羊á七隻，無瑕疵ê；
民數記 29 37| 也為tio̍h牛káng，羊káng，kap羊á，續獻伊ê素祭，伊ê灌奠，lóng照in ê數額，照hit-ê例；
民數記 29 38| 也獻一隻公ê山羊做贖罪祭；這是tī常常獻ê燒祭kap伊ê素祭，kap伊ê灌奠以外。
民數記 29 39| Tī lín chiah-ê節期，tio̍h用chiah-ê獻hō͘耶和華，lóng tī所hē ê願，kap甘心所獻ê以外，做lín ê燒祭、素祭、灌奠，kap平安祭。
民數記 29 40| 耶和華所命令摩西ê，摩西就照án-ni lóng kā以色列人講。
民數記 30 1| 摩西吩咐以色列ta̍k支派ê頭人，kā in講：耶和華所命令ê是án-ni。
民數記 30 2| 人若對耶和華下願，á是chiù-chōa，用一個約家己約束，就m̄-thang吞食伊ê話，tio̍h照伊ê嘴所講出ê，一盡行伊。
民數記 30 3| Cha-bó͘-gín-á少年iáu tī老父ê家ê時，若對耶和華下願，用約來家己約束，
民數記 30 4| 伊ê老父聽見伊所hē ê願，kap約束家己ê約，伊ê老父若靜靜無chhap伊，伊所hē chiah-ê願的確成立，伊所家己約束ê約，也的確成立。
民數記 30 5| 總是老父聽見ê日，無允准伊，伊所hē chiah-ê願kap家己約束hiah-ê約，lóng無成立；耶和華也beh赦免伊，因為伊ê老父無允准。
民數記 30 6| 伊出嫁ê時，若已經有hē願，á是伊ê嘴隨便講出約束家己ê話tī伊ê身上；
民數記 30 7| 伊ê丈夫若聽見，也tī聽見ê日靜靜無chhap伊，就伊所hē chiah-ê願，的確成立；伊家己約束ê約，也的確成立。
民數記 30 8| 總是伊ê丈夫聽見ê日，無允准伊，就廢無伊所hē ê願，kap伊ê嘴隨便講出約束家己ê話，耶和華也beh赦免伊。
民數記 30 9| 守寡婦人人，á是受離出ê婦人人，所hē ê願，kap伊家己約束ê話，lóng beh成立tī伊ê身上。
民數記 30 10| 婦人人若tī丈夫ê厝hē願，á是chiù-chōa，用約來約束家己，
民數記 30 11| 丈夫聽見，靜靜無chhap伊，也無m̄允准，伊所hē chiah-ê願lóng beh成立，也伊約束家己ê約也beh成立。
民數記 30 12| 總是丈夫聽見ê日，若kā伊廢無，見若伊ê嘴所出ê，或是所hē ê願，á是家己約ê，就lóng bōe成立；因為伊ê丈夫已經廢無伊；耶和華也beh赦免伊。
民數記 30 13| 見若所hē ê願，kap約束ê chiù-chōa，來刻苦家己，伊ê丈夫thang成立伊，伊ê丈夫也thang廢無伊。
民數記 30 14| 總是伊ê丈夫日日靜靜無chhap伊，就成立伊所hē hiah-ê願，kap約束伊ê話，因為伊ê丈夫聽見ê日靜靜無chhap伊，伊就成立伊。
民數記 30 15| 總是丈夫聽見了後廢無伊，就伊tio̍h擔當婦人人ê罪。
民數記 30 16| Chiah-ê是耶和華所命令摩西ê，論起丈夫對tī婦人人，老父對tī少年ê cha-bó͘-kiáⁿ tòa tī家內ê規例。
民數記 31 1| 耶和華吩咐摩西講：
民數記 31 2| 你tio̍h攻擊米甸人，替以色列人報仇；後來你beh tò祖。
民數記 31 3| 摩西吩咐百姓講：Tio̍h tùi lín中間備辦人帶ke-si出去攻擊米甸，thang tī米甸人ê身上為耶和華報仇。
民數記 31 4| Tio̍h tùi以色列眾支派ê中間，ta̍k支派tio̍h差一千人去交戰。
民數記 31 5| 就tùi以色列chiah-ê族中，ta̍k支派出一千人，共一萬兩千人，帶ke-si備辦交戰。
民數記 31 6| 摩西就差每支派一千人去交戰；in kap祭司Í-lī-a-sat ê kiáⁿ Hui-nî-hap去交戰；Hui-nî-hap手the̍h聖所ê器具，kap pûn大聲ê號頭。
民數記 31 7| In照耶和華所命令摩西ê，kap米甸人交戰；一盡thâi死in ê ta-po͘丁。
民數記 31 8| Tī所thâi死ê人ê中間，也thâi死米甸chiah-ê王，就是Í-bí、Lī-kim、So͘-jíⁿ、Hō͘-jíⁿ、Lī-pa、米甸五個王；koh用刀thâi死Pí-jíⁿ ê kiáⁿ Pa-lân。
民數記 31 9| 以色列人掠米甸ê婦人人，kap in ê gín-á，也將in一切ê cheng-siⁿ，一切羊群，kap一切ê財物lóng搶來，做搶物。
民數記 31 10| Koh用火燒in所khiā起ê地，hiah-ê城，kap in所有ê營盤；
民數記 31 11| 將一切所搶ê，所掠ê，人kap cheng-siⁿ，lóng帶來。
民數記 31 12| 將所掠ê人，以及所搶所the̍h ê物，lóng帶到Mô͘-ap ê平洋，tī約旦河邊，kap耶利哥相對ê營盤，交hō͘摩西，kap祭司Í-lī-a-sat，kap以色列ê會眾。
民數記 31 13| 摩西kap祭司Í-lī-a-sat kap會眾lóng總ê首領，出去營外迎接in。
民數記 31 14| 摩西受氣hiah-ê tùi交戰tò來ê軍長，千總，百總。
民數記 31 15| 摩西對in講，Lín留 chiah-ê婦女iáu活teh mah？
民數記 31 16| 看ah，in thàn Pa-lân ê計謀，hō͘以色列人tī Pí-jíⁿ ê事得罪耶和華，致到耶和華ê會眾tú-tio̍h瘟疫。
民數記 31 17| Taⁿ tio̍h thâi死細kiáⁿ中lóng總ê ta-po͘-gín-á，也thâi死hiah-ê已經kap ta-po͘人同房ê婦人人。
民數記 31 18| 總是hiah-ê未kap ta-po͘人同房ê cha-bó͘-gín-á，lín thang為家己留in ê活命。
民數記 31 19| Lín tio̍h紮營tī營外七日久；見若thâi人ê，見若摸tio̍h受thâi-ê，tio̍h tī 第三日，第七日清氣家己，也tio̍h清氣lín所掠來ê人。
民數記 31 20| 論到所有ê衣服，á是皮做ê，á是山羊毛織ê，á是柴做ê物，lóng tio̍h清氣伊。
民數記 31 21| 祭司Í-lī-a-sat對交戰tò來ê軍隊講：耶和華所命令摩西律法ê條例就是án-ni；
民數記 31 22| 總是金、銀、銅、鐵、錫、鉛，
民數記 31 23| 見若能擋得火ê物，lín tio̍h hō͘伊經過火，就成做清氣；總是tio̍h koh用除去污穢ê水清氣伊；見若bōe擋得火ê物，lín tio̍h hō͘伊經過水。
民數記 31 24| 第七日tio̍h洗lín ê衫，lín就清氣；chiah thang入營。
民數記 31 25| 耶和華吩咐摩西講：
民數記 31 26| 你kap祭司Í-lī-a-sat，kap會眾chiah-ê族長，tio̍h算所搶掠ê，無論人kap cheng-siⁿ ê數額。
民數記 31 27| 所搶來ê tio̍h分做兩份，一份hō͘出去交戰ê精兵，一份hō͘全會ê眾人。
民數記 31 28| Tio̍h tùi出戰ê兵丁抽物來進貢耶和華；見若人、牛、驢、羊群，每五百抽一。
民數記 31 29| 對in hit半ê中間，tio̍h抽出伊來hō͘祭司Í-lī-a-sat，做舉祭hō͘耶和華。
民數記 31 30| Tùi以色列人hit一半ê中間，就是tùi人、牛、驢、羊群，lóng總ê cheng-siⁿ，每五十抽一，交hō͘顧守耶和華會幕ê責成ê利未人。
民數記 31 31| 摩西就kap祭司Í-lī-a-sat，照耶和華所命令摩西ê來行。
民數記 31 32| 所搶ê物，就是兵丁所搶用鎗ê，羊，六十七萬五千隻；
民數記 31 33| 牛，七萬兩千隻；
民數記 31 34| 驢，六萬一千隻；
民數記 31 35| 人，三萬兩千，就是m̄-bat kap ta-po͘人同房ê cha-bó͘-gín-á。
民數記 31 36| 出去交戰ê人ê份額，就是in所得tio̍h ê hit半，共有羊，三十三萬七千五百隻。
民數記 31 37| 對in中間抽來進貢耶和華ê 羊，六百七十五隻。
民數記 31 38| 牛，三萬六千隻；對in中間抽來進貢耶和華ê，七十二隻。
民數記 31 39| 驢，三萬連五百隻；tùi hit中間抽來進貢耶和華ê，是六十一隻。
民數記 31 40| 人一萬六千；tùi hit中間抽來進貢耶和華ê，是三十二個。
民數記 31 41| 摩西將進貢 ê物，就是歸hō͘耶和華ê舉祭，交hō͘祭司Í-lī-a-sat；是照耶和華所命令摩西ê。
民數記 31 42| 以色列人所得tio̍h hit一半，就是摩西tùi交戰ê人分來hō͘ in ê，
民數記 31 43| (會眾hit一半有羊，三十三萬七千五百隻；
民數記 31 44| 牛，三萬六千隻；
民數記 31 45| 驢，三萬連五百隻；
民數記 31 46| 人，一萬六千個，)
民數記 31 47| tùi以色列人ê一半，無論是人，是cheng-siⁿ，摩西每五十抽一，交hō͘顧守耶和華會幕ê責成ê利未人；是照耶和華所命令摩西ê。
民數記 31 48| 管理軍隊chiah-ê官，就是千總百總，lóng來就近摩西，
民數記 31 49| 對摩西講：奴僕所管ê兵，已經點算總額，阮中間無減少一人。
民數記 31 50| Taⁿ阮將ta̍k人所得tio̍h ê金器、鍊á、手環，phah印á ê手指、耳鉤，蓋頷頸ê 珠鍊á，lóng 帶來做禮物獻hō͘耶和華，thang tī耶和華ê面前，為tio̍h阮本身贖罪。
民數記 31 51| 摩西kap祭司Í-lī-a-sat，就收in ê金，就是ta̍k樣phah好ê手飾。
民數記 31 52| 千總百總所獻hō͘耶和華ê金，共有一萬六千七百五十sià-khek-le̍k。
民數記 31 53| 因為ta̍k-ê兵丁lóng有為tio̍h家己搶財物。
民數記 31 54| 摩西kap祭司Í-lī-a-sat收千總百總ê金，就帶入會幕，tī耶和華ê面前做以色列人ê記念。
民數記 32 1| Liû-piān ê kiáⁿ孫，kap Ka-tek ê kiáⁿ孫，in ê cheng-siⁿ極其chōe；in看見Ngá-siā ê地，kap Ki-lia̍t ê地，是thang飼cheng-siⁿ ê所在。
民數記 32 2| Ka-tek ê kiáⁿ孫，kap Liû-piān ê kiáⁿ孫，就來見摩西，kap祭司Í-lī-a-sat，以及會眾ê首領，kā in講：
民數記 32 3| A-tāi-lio̍k、Tí-pún、Ngá-siā、Lêng-la̍h、Hi-si̍t-pún、Í-lī-a-lī，Sī-pan、Nî-pho、Pí-ún，
民數記 32 4| 就是耶和華tī以色列會眾ê面前所攻取ê地，是thang飼cheng-siⁿ ê地，你ê奴僕也有cheng-siⁿ。
民數記 32 5| Koh講：阮若得tio̍h恩典tī你ê面前，求你用chit-ê地hō͘你ê奴僕做業，莫得chhōa阮過約旦河。
民數記 32 6| 摩西對Ka-tek ê kiáⁿ孫kap Liû-piān ê kiáⁿ孫講：總無lín ê兄弟去爭戰，也lín坐tī-chia mah？
民數記 32 7| Lín啥事hō͘以色列人餒志，無ài過去入耶和華所賞賜in hit-ê地ah？
民數記 32 8| 我前tùi Ka-te-su Pa-nî-a差lín ê老父去偷看hit-ê地，in也是án-ni行。
民數記 32 9| 因為in上去Í-si̍t-kok ê山谷，去看hit-ê地ê時，有hō͘以色列人餒志，m̄ ài入耶和華所賞賜in ê地。
民數記 32 10| 當日耶和華ê受氣發出，就chiù-chōa講：
民數記 32 11| 見若tùi埃及上來二十歲以上ê人，決斷bōe得tio̍h看見我對亞伯拉罕、以撒、雅各，chiù-chōa應允ê地；因為in無專心跟tè我。
民數記 32 12| 獨獨Ki-nî-sé族，Iâ-hu-nî ê kiáⁿ迦勒，kap Lùn ê kiáⁿ約書亞，thang看見，因為in專心tè耶和華。
民數記 32 13| 耶和華對以色列人發受氣，hō͘ in tī曠野漂流四十年，thèng候hit代行pháiⁿ tī耶和華面前ê人lóng消滅。
民數記 32 14| 看ah，lín起來續接lín ê老父，加添罪人ê數額，hō͘耶和華益發受氣以色列。
民數記 32 15| Lín若oat-倒tńg無tè伊，伊beh koh放sak in tī曠野，lín就是滅無chiah-ê眾百姓。
民數記 32 16| In óa近摩西講：阮beh tī-chia為阮ê cheng-siⁿ chhòng寮(tiâu)，為阮ê gín-á 起城；
民數記 32 17| 總是阮本身beh帶軍去，行tī以色列人ê頭前，thèng候阮chhōa in到in ê地方；獨獨阮ê gín-ná，因為chit-ê地khiā起ê百姓ê緣故，beh tiàm tī堅固ê城內。
民數記 32 18| 阮m̄ tò去阮厝，thèng候以色列人ta̍k-ê得tio̍h伊ê業。
民數記 32 19| 阮無beh kap in tī約旦河hit-pêng koh去ê地得tio̍h業；因為阮ê業是在tī約旦河東勢chit-pêng。
民數記 32 20| 摩西對in講，Lín若beh án-ni行，tī耶和華ê面前帶軍去出去交戰；
民數記 32 21| lín所有帶軍去ê人，若tī耶和華ê面前過約旦河，thèng候伊tùi伊ê面前趕出伊ê對敵；
民數記 32 22| hit-ê地已經hō͘耶和華khah贏，然後lín thang tò來；tī耶和華kap以色列ê面前，lín就無罪，chit-ê地beh tī耶和華ê面前hō͘ lín做業。
民數記 32 23| 設使lín無án-ni行，就是得罪耶和華，tio̍h知lín ê罪beh追jip lín。
民數記 32 24| Taⁿ tio̍h kā lín ê gín-ná 起城，kā lín ê羊群chhòng寮，照lín ê嘴所講ê，去行。
民數記 32 25| Ka-tek ê kiáⁿ孫kap Liû-piān ê kiáⁿ孫對摩西講：你ê奴僕beh照我ê主所吩咐ê去行。
民數記 32 26| 阮ê gín-á，阮ê bó͘，阮ê羊群，阮ê cheng-siⁿ，lóng beh留tī Ki-lia̍t chiah-ê城。
民數記 32 27| 總是你ê奴僕，見若帶軍器ê，lóng beh照我ê主所講ê話，tī耶和華ê面前過去交戰。
民數記 32 28| 摩西就為tio̍h in吩咐祭司Í-lī-a-sat，kap Lùn ê kiáⁿ約書亞，kap以色列眾支派ê族長。
民數記 32 29| 摩西對in講，Ka-tek ê kiáⁿ孫kap Liû-piān ê kiáⁿ孫，若kap lín過約旦河，ta̍k人kia̍h ke-si tī耶和華ê面前去交戰，hit-ê地hō͘ lín khah贏，lín就tio̍h用Ki-lia̍t地hō͘ in做業。
民數記 32 30| 設使in m̄帶軍器kap lín過去，in就tī迦南地tùi lín中間得tio̍h業。
民數記 32 31| Ka-tek ê kiáⁿ孫kap Liû-piān ê kiáⁿ孫應講，耶和華對阮所講ê，你ê奴僕就án-ni行。
民數記 32 32| 阮beh 帶軍器，tī耶和華ê面前過去入迦南地；獨獨約旦河外，阮所得tio̍h做業ê地，猶原歸阮。
民數記 32 33| 摩西就用A-mô͘-lī王Se-hông ê國，kap Pa-san王Go̍k ê國，hit-ê地kap伊境內chiah-ê城，就是四周圍chiah-ê城，lóng hō͘ Ka-tek ê kiáⁿ孫，kap Liû-piān ê kiáⁿ孫，以及約瑟ê kiáⁿ Má-ná-se ê半支派。
民數記 32 34| Ka-tek ê kiáⁿ孫起Tí-pún、A-tha-lio̍k、A-lô-jíⁿ，
民數記 32 35| A-tha-lio̍k-sok-hoán、Ngá-siā、Iok-pí-hap，
民數記 32 36| Pek-lêng-la̍h、Pek-hap-lân；lóng是堅固ê城；in koh 起羊寮。
民數記 32 37| Liû-piān ê kiáⁿ孫起Hi-si̍t-pún、Í-lī-a-lī、Ki-lia̍t-têng，
民數記 32 38| Nî-pho͘、Pa-le̍k-bián，(已經換in ê名，) koh起Se-pí-má；in所起chiah-ê城用新ê名號伊。
民數記 32 39| Má-ná-se ê kiáⁿ Má-kiat，伊ê kiáⁿ孫去Ki-lia̍t，佔hit-ê地，趕出hit所在ê A-mô͘-lī人。
民數記 32 40| 摩西將Ki-lia̍t hō͘ Má-ná-se ê kiáⁿ Má-kiat；伊就khiā tī-hia。
民數記 32 41| Má-ná-se ê kiáⁿ Gāi-jíⁿ去佔hiah-ê鄉社，就稱伊做Hap-úi-te̍k-gāi-jíⁿ。
民數記 32 42| Lô-pa去佔Ki-la̍p，kap Ki-la̍p chiah-ê鄉社；就照家己ê名稱伊做Lô-pa。
民數記 33 1| 以色列人照軍隊，tī摩西、亞倫ê手下，出埃及地所行ê路站，記tī下面。
民數記 33 2| 摩西照耶和華ê命令記載in起身行ê路站；in起身行ê路站就是án-ni。
民數記 33 3| 正月間，tī正月十五日，就是Pôaⁿ過節ê 第二日，以色列人tùi Lân-sek起身，tī埃及眾人ê目睭前，khò大權能ê手出去。
民數記 33 4| hit時埃及人teh埋葬in lóng總ê大kiáⁿ，就是耶和華tī in中間所phah死ê；耶和華也譴責in hiah-ê上帝。
民數記 33 5| 以色列人tùi Lân-sek起身，紮營tī So͘-kat。
民數記 33 6| Tùi So͘-kat起身，紮營tī近曠野ê Í-thóng。
民數記 33 7| 對Í-thóng起身，oa̍t-tńg到Pí-hap-hi-lio̍k，就是tī Pa-le̍k-sé-hun ê對面，就紮營tī Bi̍t-toa̍t ê頭前。
民數記 33 8| Tùi Hap-hi-lio̍k對面起身，經過海中到曠野；koh tī Í-thóng ê曠野行三日ê路站，就紮營tī Má-la̍h。
民數記 33 9| In tùi Má-la̍h起身，來到Í-lîm；Í-lîm有十二條水泉，七十叢棗樹；就tī-hia紮營。
民數記 33 10| 對Í-lîm起身，紮營tī紅海墘。
民數記 33 11| Tùi紅海墘起身，紮營tī Sìn ê曠野。
民數記 33 12| Tùi Sìn ê曠野起身，紮營tī Thoat-ka。
民數記 33 13| Tùi Thoat-ka起身，紮營tī A-lio̍k。
民數記 33 14| Tùi A-lio̍k起身，紮營tī Lī-hui-tèng；tī-hia無水thang hō͘百姓lim。
民數記 33 15| Tùi Lī-hui-tèng起身，紮營tī西奈ê曠野。
民數記 33 16| Tùi西奈ê曠野起身，紮營tī Ki-phok-lô-hap-tha-óa。
民數記 33 17| Tùi Ki-phok-lô-hap-tha-óa起身，紮營tī Hap-sé-lio̍k。
民數記 33 18| Tùi Hap-sé-lio̍k起身，紮營tī Lī-thê-má。
民數記 33 19| Tùi Lī-thê-má起身，紮營tī Lîm-bûn-Phàⁿ-lia̍t。
民數記 33 20| Tùi Lîm-bûn-Phàⁿ-lia̍t起身，紮營tī Li̍p-ná。
民數記 33 21| Tùi Li̍p-ná起身，紮營tī Le̍k-sat。
民數記 33 22| Tùi Le̍k-sat起身，紮營tī Ki-hi-la̍h-tha。
民數記 33 23| Tùi Ki-hi-la̍h-tha起身，紮營tī Sa-húi山。
民數記 33 24| Tùi Sa-húi山起身，紮營tī Hap-la̍h-tāi。
民數記 33 25| Tùi Hap-la̍h-tāi起身，紮營tī Má-kiat-hi-lio̍k。
民數記 33 26| Tùi Má-kiat-hi-lio̍k起身，紮營tī Tha-hap。
民數記 33 27| Tùi Tha-hap起身，紮營tī Tha-la̍h。
民數記 33 28| Tùi Tha-la̍h起身，紮營tī Bi̍t-ka。
民數記 33 29| Tùi Bi̍t-ka起身，紮營tī Hap-mô͘-ná。
民數記 33 30| Tùi Hap-mô͘-ná起身，紮營ti7Mou5-se-lio̍k。
民數記 33 31| Tùi Mô͘-se-lio̍k起身，紮營ti7Pi2-nî-a-kan。
民數記 33 32| Tùi Pí-nî-a-kan起身，紮營tī Hat-hap-ki̍p-kah。
民數記 33 33| Tùi Hat-hap-ki̍p-kah起身，紮營tī Iok-pa-tha。
民數記 33 34| Tùi Iok-pa-tha起身，紮營tī A-phok-ná。
民數記 33 35| Tùi A-phok-ná起身，紮營tī Í-sûn-ka-pia̍t。
民數記 33 36| 對Í-sûn-ka-pia̍t起身，紮營tī Sîm ê曠野，就是Ka-te-su。
民數記 33 37| Tùi Ka-te-su起身，紮營tī Hô-jíⁿ山，Í-tong 地ê邊界。
民數記 33 38| 以色列人出埃及地ê四十年，五月初一日，祭司亞倫遵thàn耶和華ê命令，上Hô-jíⁿ山，就死tī-hia。
民數記 33 39| 亞倫死tī Hô-jíⁿ山ê時，一百二十三歲。
民數記 33 40| Khiā起tī迦南地南方ê迦南人A-la̍h-tek王聽見以色列人來lah。
民數記 33 41| 以色列人tùi Hô-jíⁿ山起身，紮營tī Sat-mô͘-ná。
民數記 33 42| Tùi Sat-mô͘-ná起身，紮營tī Phó͘-lùn。
民數記 33 43| Tùi Phó͘-lùn起身，紮營tī O-pek。
民數記 33 44| Tùi O-pek起身，紮營tī Í-iâ-a-pa-lîm，Mô͘-ap ê邊界。
民數記 33 45| 對Í-ìn起身，紮營tī Tí-pún-ka-tek。
民數記 33 46| Tùi Tí-pún-ka-tek起身，紮營tī A-bûn-te-pí-la̍h-thài-im。
民數記 33 47| Tùi A-bûn-te-pí-la̍h-thài-im起身，紮營tī Nî-pho對面ê A-pa-lîm山。
民數記 33 48| Tùi A-pa-lîm山起身，紮營tī Mô͘-ap ê平洋，約旦河邊，耶利哥對面。
民數記 33 49| In紮營tī約旦ê河邊，tùi Pek-iâ-se-boa̍t到A-pek-si̍p-têng，tī Mô͘-ap平洋。
民數記 33 50| 耶和華tī Mô͘-ap平洋，約旦河邊，耶利哥對面，吩咐摩西講：
民數記 33 51| 你tio̍h吩咐以色列人kā in講：Lín過約旦河入迦南地ê時，
民數記 33 52| 就tio̍h tùi lín面前趕出hia所有khiā起ê百姓，毀滅in一切phah成ê石像，koh毀滅in一切羊鑄ê偶像，koh拆毀in一切ê山頭壇。
民數記 33 53| Lín tio̍h佔hit所在，也tio̍h khiā起tī-hia，因為我將hit所在賞賜lín做業。
民數記 33 54| Lín tio̍h照ta̍k家liam-khau承接hit-ê地；人chōe-ê，tio̍h分產業khah-chōe hō͘ in，人少ê tio̍h分產業khah-少hō͘ in；看人liam-tio̍h甚麼所在，hit所在就歸伊；照lín祖公ê支派lín tio̍h承接伊。
民數記 33 55| 設使lín無趕出hit所在khiā起ê百姓，就lín所容允伊tiàm-teh ê百姓，beh做lín目睭中ê刺，hia̍p下ê草刺；in也beh tī lín所khiā起ê地窘迫lín。
民數記 33 56| Koh我beh款待lín，親像我bat想beh款待in ê。
民數記 34 1| 耶和華吩咐摩西講：
民數記 34 2| 你tio̍h命令以色列人kā in講：Lín到迦南地ê時，就是歸hō͘ lín做業ê迦南，照伊四境ê地；
民數記 34 3| lín ê南方tio̍h tùi Sîm ê曠野沿Í-tong ê邊界，lín ê南界tio̍h tùi鹽海東勢ê極頭。
民數記 34 4| Lín ê界tio̍h到A-khek-la̍h-piⁿ ê山坪ê南勢，續到Sîm，直直thàng到Ka-te-su-pa-nî-a ê南pêng；koh thàng到Hap-sat-a-ta̍t，續到Ap-bûn。
民數記 34 5| Chit-ê境界tùi Ap-bûn oat到埃及ê溪，thàng到海為止。
民數記 34 6| 西pêng tio̍h用大海做界；這就是lín西勢ê界。
民數記 34 7| Lín北勢ê界tio̍h tùi大海，劃到Hô-jíⁿ山。
民數記 34 8| Tùi Hô-jíⁿ山劃到Hap-má ê路口，thàng到Se-ta̍t-ta̍t。
民數記 34 9| Koh thàng到Se-húi-lûn，直到Hap-sat-í-lân為止，這beh做lín 北勢ê界。
民數記 34 10| Lín tio̍h tùi Hap-sat-í-lân，劃到Sī-hoan做lín東勢ê界。
民數記 34 11| Chit-ê界tio̍h tui3Si7-hoan落去到A-iân東勢ê Lī-pí-la̍h，koh落去到Ki-nî-lia̍t湖ê東勢。
民數記 34 12| Chit-ê界tio̍h落去到約旦河，thàng到鹽海為止；chit四圍ê界內beh做lín ê地。
民數記 34 13| 摩西命令以色列人講：這是照lín所liam-khau做teh-beh續接業ê地，耶和華所命令hō͘九個支派koh半支派ê。
民數記 34 14| 因為Liû-piān kiáⁿ孫ê支派照in ê宗族，koh Ka-tek kiáⁿ孫ê支派照in ê宗族，已經得tio̍h產業；Má-ná-se半支派也得tio̍h；
民數記 34 15| chit兩支派，koh半支派，已經tī約旦外，耶利哥ê東勢，ǹg日出ê所在得tio̍h業。
民數記 34 16| 耶和華koh吩咐摩西講：
民數記 34 17| Beh kā lín分地做業ê人ê名字記tī下底；是祭司Í-lī-a-sat，kap Lùn ê kiáⁿ約書亞。
民數記 34 18| Lín tio̍h tùi ta̍k支派揀一個首領，分hit-ê地做業。
民數記 34 19| Chiah-ê人ê名記tī下底；猶大ê支派，有Iâ-hu-nî ê kiáⁿ迦勒。
民數記 34 20| 西門kiáⁿ孫ê支派，有A-bí-hut ê kiáⁿ Sī-bó͘-lī。
民數記 34 21| 便雅憫ê支派，有Ki-su-lûn ê kiáⁿ Í-lī-ta̍t。
民數記 34 22| Tàn ê kiáⁿ孫ê支派，有首領，Iok-lī ê kiáⁿ Pò͘-ki。
民數記 34 23| 約瑟ê kiáⁿ孫，Má-ná-se kiáⁿ孫ê支派，有首領，Í-hut ê kiáⁿ Hàn-liap；
民數記 34 24| Í-hoat-liân kiáⁿ孫ê支派，有首領，Li̍p-hut-tàn ê kiáⁿ Ki-bó͘-lī。
民數記 34 25| Se-pò͘-lûn kiáⁿ孫ê支派，有首領，Phàⁿ-la̍p ê kiáⁿ I-lī-sat-hoan。
民數記 34 26| Í-sat-ka kiáⁿ孫ê支派，有首領，A-sàn ê kiáⁿ Phàⁿ-thiah。
民數記 34 27| A-siat kiáⁿ孫ê支派，有首領，Sī-lô-bí ê kiáⁿ A-hi-hut。
民數記 34 28| Ná-hut-tha-lī kiáⁿ孫ê支派，有首領，A-bí-hut ê kiáⁿ Pí-tāi-hek。
民數記 34 29| Chiah-ê人就是耶和華所命令tī迦南地將產業分hō͘以色列人ê。
民數記 35 1| 耶和華tī Mô͘-ap ê平洋，約旦河邊，耶利哥對面，吩咐摩西講：
民數記 35 2| 你命令以色列人，tio̍h 對in所得tio̍h ê業，用城hō͘利未人khiā起；也tio̍h用城四圍ê郊野hō͘利未人。
民數記 35 3| 城beh hō͘ in khiā起；郊野beh做in ê牛、羊、財物，kap ta̍k樣cheng-siⁿ ê路用。
民數記 35 4| Lín所hō͘利未人城外ê郊野，tùi城腳四圍量出一千肘。
民數記 35 5| 你tī城外量伊，東勢兩千肘，南勢兩千肘，西勢兩千肘，北勢兩千肘，城tī中央；這是beh hō͘ in做城ê郊野。
民數記 35 6| Lín所hō͘利未人hiah-ê城，其中tio̍h六個逃閃ê城；lín tio̍h設立伊，hō͘ thâi死人ê thang逃走tī-hia；chiah-ê以外，tio̍h koh hō͘ in四十二個城。
民數記 35 7| Lín tio̍h hō͘利未人ê城，共四十八；城kap郊野，lóng tio̍h hō͘ in。
民數記 35 8| 論到lín tùi以色列人ê產業中，所hō͘利未人ê城，tùi業chōe-ê，取 khah-chōe城，tùi業少ê，取少；各照所承接ê業撥出城hō͘利未人。
民數記 35 9| 耶和華吩咐摩西講：
民數記 35 10| 你tio̍h吩咐以色列人，kā in講：Lín過約旦河，入迦南地，
民數記 35 11| 就tio̍h撥撥出幾個城，hō͘ lín做逃閃ê城，hō͘錯誤thâi死人ê兇身thang逃走tī-hia。
民數記 35 12| Chiah-ê城thang hō͘ lín閃避hit-ê報仇ê人，hō͘ 兇身無致到死；thèng候伊khiā tī會眾ê面前受審判。
民數記 35 13| Lín所撥出來ê城，tio̍h做lín六個逃閃ê城。
民數記 35 14| Tī約旦河外 tio̍h撥出三個城，tī迦南地也tio̍h撥出三個城，做逃閃ê城。
民數記 35 15| Chit六個城tio̍h hō͘以色列人，kap in中間ê出外人，kap寄腳ê，做逃閃ê路用；hō͘錯誤thâi人ê thang走去hia。
民數記 35 16| 設使人用鐵器phah人，致到死，伊就是凶犯，凶犯的確tio̍h hō͘伊死。
民數記 35 17| 伊ê手若用能hō͘人死ê石tìm人，致到人死，伊就是凶犯，凶犯的確tio̍h死。
民數記 35 18| 伊ê手若用能hō͘人死ê柴phah人，致到人死，伊就是凶犯，凶犯的確tio̍h死。
民數記 35 19| 報人命ê，本身tio̍h thâi死hit-ê凶犯；一下tú-tio̍h伊就tio̍h thâi伊。
民數記 35 20| 人若怨恨hit人來kā伊chhia倒，á是bih-teh用物tìm伊，致到死；
民數記 35 21| kiám-chhái因為挾份用手phah人致到死，就hit-ê phah人ê的確tio̍h死，因為伊真正是凶犯，報人命ê tú-tio̍h凶犯，就thâi死伊。
民數記 35 22| 設使人無挾份，忽然chhia伊，á是無bih-teh，用物tìm伊；
民數記 35 23| á是無看見ê時，用能phah死人ê石頭tìm-tio̍h伊，來致到死，kap伊本無冤仇，也無意思beh害伊，
民數記 35 24| 會眾就tio̍h照hiah-ê法度，tī phah死人ê kap報人命ê ê中間審判伊。
民數記 35 25| 會眾tio̍h救hit-ê錯誤thâi人ê脫離報報人命ê ê手；會眾也tio̍h hō͘伊倒tńg 伊所走入逃閃ê城，伊tio̍h tiàm tī hit內面，thèng候到抹聖油ê祭司頭死。
民數記 35 26| 總是錯誤thâi死人ê，無論怎樣，若出去伊所走入逃閃ê城ê境外，
民數記 35 27| 報人命ê若tī逃閃ê城ê境外tú-tio̍h伊，來thâi死hit-ê凶犯，報人命ê就無thâi死人ê罪。
民數記 35 28| 因為伊應該tio̍h tiàm伊逃閃ê城，thèng候祭司頭死；祭司頭死了後，錯誤thâi人ê chiah thang tò去伊產業ê地。
民數記 35 29| 這tī lín一切khiā起ê所在beh做lín ta̍k世代ê法律。
民數記 35 30| 見若thâi死人，hit-ê凶犯tio̍h照kúi-nā ê干證ê人ê話來hō͘伊死；若只有一人做干證，就m̄-thang hō͘人死。
民數記 35 31| Thâi死人犯tio̍h死罪ê，lín m̄-thang收贖回性命ê價錢；的確tio̍h hō͘伊死。
民數記 35 32| Hit-ê走到逃閃ê城ê人，lín m̄-thang kā伊the̍h贖回ê價，hō͘伊tī祭司bē死ê事先，koh來tiàm本地。
民數記 35 33| Án-ni，lín就無phah lâ-sâm lín所khiā起ê地；因為血是phah lâ-sâm地ê；若有血流tī地裡，設使m̄是流hit-ê thâi人ê ê血，hit-ê地就bōe得tio̍h清氣。
民數記 35 34| Lín m̄-thang phah lâ-sâm lín所tiàm ê地，就是我tiàm tī hit中間ê地；因為我耶和華tiàm tī以色列人ê中間。
民數記 36 1| 屬約瑟ê kiáⁿ孫chiah-ê家，Má-ná-se ê孫，Má-kiat ê kiáⁿ Ki-lia̍t ê kiáⁿ孫hiah-ê族長來到摩西kap以色列人chiah-ê族長chiah-ê首領ê面前，講：
民數記 36 2| 耶和華bat命令我ê主liam-khau分地hō͘以色列人做業，我ê主也受tio̍h耶和華ê命令，將阮ê兄弟Se-lô-hui-hap ê產業分hō͘伊hiah-ê cha-bó͘-kiáⁿ。
民數記 36 3| In若嫁以色列別支派ê人，in ê產業就tùi阮祖公所留ê產業撥過去，加添tī in所beh屬ê支派ê產業；án-ni就tùi阮liam-khau所得tio̍h ê業撥過去。
民數記 36 4| 到以色列人ê禧年，in ê產業就加添tī in所beh屬ê支派ê產業；án-ni，in ê產業就是tùi阮祖公支派ê產業撥過去。
民數記 36 5| 摩西照耶和華ê話，命令以色列人講：約瑟kiáⁿ孫ê支派所講ê是tio̍h。
民數記 36 6| 論到Se-lô-hui-hap chiah-ê cha-bó͘-kiáⁿ，耶和華án-ni命令，講：In thang嫁in合意ê人，獨獨tio̍h嫁hō͘ in老父同宗支派ê人。
民數記 36 7| Án-ni，以色列人ê產業就無tùi chit支派歸到hit支派；因為以色列人tio̍h ta̍k-ê執守in祖公支派ê產業。
民數記 36 8| 見若tī以色列支派中得tio̍h產業ê cha-bó͘-kiáⁿ，tio̍h做伊ê老父同宗支派ê人ê bó͘，thang hō͘以色列人ê支派ta̍k-ê執守in ê祖公ê產業。
民數記 36 9| Án-ni，in ê產業就無tùi chit支派歸到hit支派；因為以色列人ê支派，beh ta̍k-ê執守in ê產業。
民數記 36 10| 耶和華án-ni吩咐摩西，Se-lô-hui-hap ê cha-bó͘-kiáⁿ就án-ni行。
民數記 36 11| 因為Se-lô-hui-hap ê cha-bó͘-kiáⁿ、Má-la̍h、Tek-sat、Hat-la̍h、Bi̍t-ka、挪亞，lóng 嫁in ê叔伯ê kiáⁿ。
民數記 36 12| In嫁tī約瑟ê kiáⁿ，Má-ná-se kiáⁿ孫hiah-ê家；就in ê產業猶原留tī in老父ê家ê支派。
民數記 36 13| Chiah-ê是耶和華tī Mô͘-ap平洋，約旦河邊，耶利哥對面，託摩西所吩咐以色列人ê命令、法度。
申命記 1 1| 摩西tī約旦外，tī曠野Só͘-hut對面ê A-la̍h-pa，就是tī Pa-lân、Tô-hut、拉班、Hap-sé-lio̍k、Tí-sat-hap ê中間，對以色列ê眾人所講ê話，記tī下底。
申命記 1 2| Tùi Hô-lia̍t經過Se-jíⁿ山ê路到Ka-te-su Pa-nî-a，有十一日ê路站。
申命記 1 3| Tī第四十年，十一月初一日，摩西照耶和華一切所命令伊ê，lóng kā以色列人講。
申命記 1 4| Hit時伊已經phah贏khiā起tī Hi-si̍t-pún ê A-mô͘-lī王Se-hông，kap khiā起tī Í-tek-lâi，A-su-tha-lio̍k ê Pa-san王Go̍k；
申命記 1 5| 摩西tī約旦外ê Mô͘-ap地，起頭傳chit-ê律法講：
申命記 1 6| 耶和華咱ê上帝tī Hô-lia̍t吩咐咱講：Lín khiā起chit-ê山已經久lah；
申命記 1 7| tio̍h起身oa̍t-tńg到A-mô͘-lī人ê山地，kap近óa hia ê ta̍k所在，tī A-la̍h-pa，tī山地，tī平洋，tī南方，沿海一帶，迦南人ê地，kap黎巴嫩，koh到大河，就是Pek-la̍h河。
申命記 1 8| Taⁿ我用chit-ê地排列tī lín ê面前，lín tio̍h入去得tio̍h伊來做業，就是耶和華對lín ê祖，亞伯拉罕、以撒、雅各，chiù-chōa beh賞賜in kap in ê後裔ê地。
申命記 1 9| Hit時我kā lín講：Lín ê責成，我家己一個擔當bōe起。
申命記 1 10| 耶和華lín ê上帝hō͘ lín加添chōe-chōe，看ah，lín今á日親像天頂ê星hiah-chōe。
申命記 1 11| 願耶和華lín列祖ê上帝，hō͘ lín比現今加千倍chōe，也照伊所應允lín ê賜福lín。
申命記 1 12| Lín ê重擔，lín ê責成，kap lín ê冤家，我家己一個thái-thó擔當能起ah？
申命記 1 13| Lín tio̍h照ta̍k支派揀有智慧，有見識，有名望ê人，我設立in做lín ê首領。
申命記 1 14| Lín應我講：你所講ê是好，thang行伊。
申命記 1 15| 我就將lín ta̍k支派ê首領，就是有智慧，有名望ê人，設立in做首領，就是千總、百總、五十夫長、十夫長，kap 有司，照lín ê支派，來管理lín。
申命記 1 16| 當時我命令lín ê審判官講：Lín tī lín兄弟中審判，或是人kap伊ê兄弟，á是kap in中間ê出外人，有相告，tio̍h照公道判斷；
申命記 1 17| 審判ê時，m̄-thang看人ê外貌，弱kap強平平tio̍h聽伊；m̄-thang驚畏人；因為審判屬tī上帝；lín oh解決ê事，hō͘伊到我chia，我就判斷伊。
申命記 1 18| Hit時我將lín所應該行ê事lóng命令lín。
申命記 1 19| 咱照耶和華咱ê上帝所命令咱ê，tùi Hô-lia̍t起身，經過lín所看見hit-ê大koh thang驚ê曠野，路tùi A-mô͘-lī人ê山地；咱就到Ka-te-su Pa-nî-a。
申命記 1 20| 我對lín講，Lín已經到耶和華咱ê上帝賞賜咱A-mô͘-lī人ê山地。
申命記 1 21| 看ah，耶和華lín ê上帝，已經將hit-ê地排列tī你ê面前；你tio̍h照耶和華你ê列祖ê上帝所對你講ê，上去來得tio̍h伊做業；莫得驚，莫得忍。
申命記 1 22| Hit時lín lóng就近我來講：咱tio̍h差人事先去，kā咱偷看hit-ê地，回覆咱，看咱tio̍h tùi甚麼路上去，甚麼城入去。
申命記 1 23| 這話我看做好；我就tùi lín中間揀十二人，每支派一人；
申命記 1 24| in就oa̍t-tńg身上山地去，到Í-si̍t-kok ê山谷，偷看伊。
申命記 1 25| In手裡the̍h hit所在ê果子，帶來到咱hia，回覆咱講：耶和華咱ê上帝所賞賜咱ê，是好ê土地。
申命記 1 26| 總是lín m̄肯上去，背耶和華lín ê上帝ê命令；
申命記 1 27| koh tī lín ê布棚內哀怨講：因為耶和華怨恨咱，所以chhōa咱出埃及地，beh將咱交tī A-mô͘-lī人ê手，剿滅咱。
申命記 1 28| 咱beh上去toh落ah？咱ê兄弟hō͘咱失志，講：Hia ê百姓比咱khah大khah lò，城闊大koh堅固，高到抵天；koh阮tī-hia看見A-la̍p族ê人。
申命記 1 29| 我就對lín講，莫得忍，莫得驚in。
申命記 1 30| 行tī lín ê面前ê耶和華lín ê上帝，beh替lín交戰，親像伊tī埃及為tio̍h lín來行tī lín目睭前一切ê事；
申命記 1 31| koh親像伊行tī曠野，tī-hia你看見耶和華你ê上帝tī你一切所行ê路有怎樣iāng你，親像人iāng伊ê kiáⁿ一樣，到lín到tī chit-ê所在。
申命記 1 32| 總是lín tī chit-ê事m̄信耶和華lín ê上帝；
申命記 1 33| 伊tī路裡，tī lín ê頭前teh行，kā lín chhē安營ê所在；暝時用火，日時用雲，指示lín所tio̍h行ê路。
申命記 1 34| 耶和華聽見chiah-ê話ê聲，就受氣，chiù-chōa講：
申命記 1 35| Chit-ê pháiⁿ世代ê人決斷無一個能看見我chiù-chōa賞賜lín列祖ê好地；
申命記 1 36| 只有Iâ-hu-年 ê kiáⁿ迦勒beh得tio̍h看見；koh我beh用伊所踏tio̍h ê地賞賜伊，kap伊ê kiáⁿ孫；因為伊專心tè耶和華。
申命記 1 37| 耶和華為tio̍h lín ê緣故也受氣我，講：你也bōe得tio̍h入hit-ê所在；
申命記 1 38| 跟隨你ê，Lùn ê kiáⁿ約書亞，伊beh入去hia；你tio̍h勇壯伊ê心志，因為伊beh hō͘以色列人承接hit-ê所在；
申命記 1 39| koh lín ê gín-ná，就是lín所講beh受掠ê，kap今á日lín hiah-ê bōe曉好pháiⁿ ê kiáⁿ兒，beh入去hia；我beh將hit所在hō͘ in，in beh得tio̍h做業；
申命記 1 40| 論到lín，lín tio̍h oa̍t倒tńg起身，tùi紅海ê路去曠野。
申命記 1 41| Hit時lín應我講：阮得罪耶和華；taⁿ阮beh照耶和華阮ê上帝一切所命令ê，上去交戰。Tùi hit-tia̍p，lín ta̍k人帶軍器，隨便上去山地。
申命記 1 42| 耶和華kā我講：你tio̍h kā in講：M̄-thang上去，也m̄-thang交戰；因為我無tī lín中間，驚了lín thâi輸對敵。
申命記 1 43| 我就kā lín講；總是lín m̄聽thàn，悖逆耶和華ê命令，自專上去山地。
申命記 1 44| Tiàm tī山裡ê A-mô͘-lī人就出來攻擊lín，親像蜂追趕lín一般，tī Se-jíⁿ thâi贏lín，直到Hô-jíⁿ-má。
申命記 1 45| Lín就倒tńg來，tī耶和華ê面前啼哭；總是耶和華m̄聽lín ê聲，也m̄ àⁿ耳孔ǹg lín。
申命記 1 46| Lín就tiàm tī Ka-te-su chōe-chōe日，照lín tiàm tī-hia ê日。
申命記 2 1| Chit-tia̍p了後，咱oa̍t倒tńg起身，tùi紅海ê路去曠野；是照耶和華所對我講ê；咱se̍h Se-jíⁿ山chōe-chōe日。
申命記 2 2| 耶和華吩咐我講：
申命記 2 3| Lín se̍h chit-ê山久lah；tio̍h oa̍t-tńg ǹg北勢去。
申命記 2 4| 你tio̍h吩咐百姓講：以掃ê kiáⁿ孫lín ê兄弟tiàm tī Se-jíⁿ；lín beh經過in ê境界，in beh驚lín；所以lín tio̍h不止謹慎；
申命記 2 5| m̄-thang kap in爭戰in ê地，就若一腳跡位，我lóng無hō͘ lín，因為我已經將Se-jíⁿ山hō͘以掃做業。
申命記 2 6| Lín tio̍h用銀tùi in買米糧來食，也tio̍h用銀tùi in買水來lim；
申命記 2 7| 因為耶和華你ê上帝，tī你ê手所做一切ê工，賜福你；你行chit-ê大ê曠野，伊lóng知；chit四十年，耶和華你ê上帝kap你tī-teh，你lóng無欠缺一項。
申命記 2 8| Tùi án-ni，咱離開咱ê兄弟以掃ê kiáⁿ孫，khiā起tī Se-jíⁿ ê；tùi A-la̍h-pa ê路經過Í-la̍h-tha、Í-sûn-ka-pia̍t。咱就oa̍t-tńg經過Mô͘-ap曠野ê路去。
申命記 2 9| 耶和華對我講，M̄-thang攪擾Mô͘-ap人，也m̄-thang kap in交戰；in ê地我lóng無beh hō͘你做業；因為我已經將A-jíⁿ hō͘羅得ê kiáⁿ孫做業。
申命記 2 10| (早前有Í-bí人khiā起tī-hia，百姓chōe，大koh lò，親像A-la̍p人一樣。
申命記 2 11| In也hō͘人算in做Lī-hoa̍t-im人，親像A-la̍p人一樣；總是Mô͘-ap人稱伊做Í-bí人。
申命記 2 12| 早前Hô-lī人也khiā起tī Se-jíⁿ；總是以掃ê kiáⁿ孫續接伊；in tī in ê面前剿滅in，來tòa tī in ê所在，親像以色列tī耶和華賞賜in做業ê地所行ê。)
申命記 2 13| Taⁿ lín tio̍h起來過Sat-lia̍t溪；Tùi án-ni，咱過Sat-lia̍t溪。
申命記 2 14| 對咱離開Ka-te-su Pa-nî-a，到過Sat-lia̍t溪ê日，共三十八年；到hit代ê武士lóng死無tī軍營中，照耶和華對in所chiù-chōa-ê。
申命記 2 15| Koh耶和華ê手攻擊in，tùi軍營中剿滅in，到in lóng死無。
申命記 2 16| 武士tùi百姓中lóng剿滅死無以後，
申命記 2 17| 耶和華吩咐我講：
申命記 2 18| 你今á日tio̍h tùi Mô͘-ap ê境界A-jíⁿ經過；
申命記 2 19| 行近A-bûn人ê對面，m̄-thang攪擾in，也m̄-thang kap in爭戰；因為A-bûn人ê地我無hō͘ lín做業，因為我已經賞賜羅得ê kiáⁿ孫做業。
申命記 2 20| (hit-ê地也算做Lī-hoa̍t-im人ê地；早前Lī-hoa̍t-im人tiàm tī-hia，A-bûn人稱in做Sàn-sòng-bêng；
申命記 2 21| Hiah-ê百姓chōe，大koh lò，親像A-la̍p人一樣；總是耶和華tī A-bûn人ê面前剿滅in，in就得tio̍h in ê地，續接khiā起；
申命記 2 22| 親像伊為以掃ê kiáⁿ孫，khiā起tī Se-jíⁿ ê，滅Hô-lī人tī in ê面前，in就續接khiā起in ê地到今á日；
申命記 2 23| koh有A-ōe人khiā起tī鄉社，續到Ka-sat ê；tùi Ka-húi-thok出來ê Ka-húi-thok人滅in，來khiā起tī in ê位。)
申命記 2 24| Taⁿ lín tio̍h起來，起身過A-lùn ê山谷；看ah，我已經將A-mô͘-lī人Hi-si̍t-pún王Se-hông，kap伊ê地，交tī你ê手頭；你tio̍h起手得tio̍h伊ê地，去kap伊交戰。
申命記 2 25| Tùi今á日起，我beh hō͘天下萬百姓，聽見你ê名聲ê，驚lín，忍lín；koh因為你ngia̍uh-ngia̍uh-chhoah，痛苦。
申命記 2 26| 我就tùi Ki-tí-bo̍k ê曠野，差使者去見Hi-si̍t-pún王Se-hông，用和平ê話講：
申命記 2 27| 求你容允我對你ê地經過；我beh行大路，無偏左，無偏右；
申命記 2 28| 你the̍h我ê銀，賣米糧hō͘我食，the̍h我ê銀，用水賣我lim；獨獨准我步行過去；
申命記 2 29| 親像tiàm tī Se-jíⁿ ê以掃ê kiáⁿ孫，kap tiàm tī A-jíⁿ ê Mô͘-ap人款待我一樣；thèng候我過約旦河，入耶和華阮ê上帝所賞賜阮ê地。
申命記 2 30| 總是Hi-si̍t-pún王Se-hông m̄肯hō͘咱對伊hia經過，因為耶和華你ê上帝hō͘伊ê性情固執、心硬，為tio̍h beh將伊交付tī你ê手；親像今á日一樣。
申命記 2 31| 耶和華kā我講：看ah，tùi chit-tia̍p起，我beh將Se-hông kap伊ê地，交付tī你ê面前，你taⁿ tio̍h得tio̍h伊ê地做業。
申命記 2 32| Hit時Se-hông kap伊ê眾百姓出來抵敵咱，交戰tī Ngá-cha̍p。
申命記 2 33| 耶和華咱ê上帝將伊交付咱，咱就phah死伊，kap伊ê kiáⁿ，以及伊ê眾百姓。
申命記 2 34| 當hit時咱取伊lóng總ê城，剿滅有人khiā起ê城，連婦人人kap gín-ná，無留一個；
申命記 2 35| 獨獨cheng-siⁿ kap所搶ta̍k-ê城ê贓物，lóng取來做家己ê路用。
申命記 2 36| Tùi A-lùn山谷邊ê A-lô-jíⁿ，以及山谷中ê城，到tī Ki-lia̍t，無一個城堅固，hō͘咱取伊無tio̍h；因為耶和華咱ê上帝lóng交付咱；
申命記 2 37| 只有A-bûn人ê地，Ngá-phok河邊ê地，kap山地chiah-ê城，kap耶和華咱ê上帝所禁咱去ê地，你lóng無óa近伊。
申命記 3 1| 咱就oa̍t-tńg身上Pa-san ê路去；Pa-san王kap伊ê眾百姓lóng出來抵敵咱，就tī伊2-tek-lâi交戰。
申命記 3 2| 耶和華kā我講：莫得驚伊，因為我已經將伊kap伊ê眾百姓，kap伊ê地，lóng交tī你ê手；你tio̍h款待伊親像款待tiàm tī Hi-si̍t-pún ê A-mô͘-lī王Se-hông一樣。
申命記 3 3| Tùi hit-tia̍p，耶和華咱ê上帝也將Pa-san王Go̍k，kap伊ê眾百姓，lóng交tī咱ê手；咱就phah死in，無留一個。
申命記 3 4| Hit時咱取伊所有ê城，無一個城無hō͘咱取伊，共六十個城；這是A-jíⁿ-ko-pek ê全景，就是Go̍k ê國tī Pa-san ê。
申命記 3 5| Chiah-ê lóng是堅固ê城，有高ê牆，有門，有栱；chiah-ê以外iáu有chōe-chōe無城牆ê埠頭。
申命記 3 6| 咱一盡滅in，親像前款待Hi-si̍t-pún王Se-hông一樣，滅有人khiā起ê城，連婦人人，kap gín-ná；
申命記 3 7| 獨獨一切ê cheng-siⁿ，kap城中ê贓物，咱lóng取來做家己ê路用。
申命記 3 8| Hit時咱tùi約旦hit-pêng，兩個A-mô͘-lī王ê手，搶伊ê地，tùi A-lùn ê山谷到Hek-bûn山。
申命記 3 9| (chit-ê Hek-bûn，Se-tùn人稱伊做Se-liân；A-mô͘-lī人稱伊做Sī-nî-jíⁿ。)
申命記 3 10| 咱搶平洋ta̍k-ê城，Ki-lia̍t全地，Pa-san全地，直到Sat-ka kap Í-tek-lâi，lóng是Pa-san王Go̍k國內ê城。
申命記 3 11| (Lī-hoa̍t-im人所留ê，只有chhun Pa-san王Go̍k；看ah，伊ê眠床是鐵ê眠床，長九肘，闊四肘，lóng是用人ê肘做pān；現今kiám-m̄是tī A-bûn人ê La̍h-pa mah？)
申命記 3 12| Hit時咱得tio̍h chit-ê地；tùi A-lùn山谷邊ê A-lô-jíⁿ起，以及Ki-lia̍t山地ê一半，kap其中ê城，我lóng hō͘ Liû-piān人kap Ka-tek人；
申命記 3 13| Ki-lia̍t其餘ê地，kap Pa-san全地，Go̍k ê國，我hō͘ Má-ná-se ê半支派；A-jíⁿ-ko-pek全地，Pa-san全地，這叫做Lī-hoa̍t-im人ê地。
申命記 3 14| Má-ná-se ê kiáⁿ Gâi-jíⁿ chiàm A-jíⁿ-ko-pek全景，直到Ki-su̍t人kap Má-ka人ê交界；就照家己ê名稱Pa-san地做Hap-úi-te̍k-gâi-jíⁿ，到今á日。
申命記 3 15| 我koh將Ki-lia̍t hō͘ Má-kiat。
申命記 3 16| Tùi Ki-lia̍t到A-lùn ê山谷，用山谷做界，直到A-bûn人交界ê Ngá-phok河，我將這hō͘ Liû-piān人，kap Ka-tek人；
申命記 3 17| koh將A-la̍h-pa，kap óa近約旦河ê地，tùi Ki-nî-lia̍t直到A-la̍h-pa ê海，就是鹽海，以及Pí-su-ka山腳東邊ê地，lóng hō͘ in。
申命記 3 18| Hit時我吩咐lín講：耶和華lín ê上帝已經將chit-ê地hō͘ lín做業，lín中間能交戰ê，lóng tio̍h帶軍器，tī lín ê兄弟以色列人ê面前過去。
申命記 3 19| 總是lín ê bó͘，lín ê gín-ná，lín ê cheng-siⁿ，(我知lín ê cheng-siⁿ真chōe，) thang tiàm tī我所hō͘ lín ta̍k-ê城，
申命記 3 20| 到耶和華賞賜平安hō͘ lín ê兄弟，親像已經賞賜lín一樣，koh in也得tio̍h耶和華lín ê上帝，用約旦hit pêng ê地賞賜in，然後lín ta̍k人thang tò來我賞賜lín做業ê地。
申命記 3 21| Hit時我吩咐約書亞講：你親目看見耶和華你ê上帝tùi chit兩個王所行一切ê事，耶和華也beh tùi lín所beh過去ê ta̍k國án-ni行。
申命記 3 22| Lín莫得驚in；因為替lín交戰ê，是耶和華lín ê上帝。
申命記 3 23| Hit時我懇求耶和華講：
申命記 3 24| 主耶和華ah，你已經起頭顯出你ê大威嚴，kap你ê大氣力tī你ê奴僕，因為tī天裡，tī地裡，iáu有甚麼上帝能行親像你所行ê，koh親像你ê大權能ah？
申命記 3 25| 求你容允我過去，看約旦河hit-pêng súi ê地，hit-ê súi ê山地，kap Lī-pa-lùn。
申命記 3 26| 總是耶和華，因為lín ê緣故，受氣我，m̄聽我；耶和華對我講，Án-ni你夠額lah，你莫得koh對我提起chit-ê事。
申命記 3 27| 你tio̍h上Pí-su-ka ê山頂，kia̍h目ǹg西，ǹg北，ǹg南，ǹg東，親目看；因為你決斷bōe能過chit-ê約旦河。
申命記 3 28| 總是你tio̍h吩咐約書亞，hō͘伊壯膽堅固；因為伊beh tī chit-ê百姓ê面前過去，hō͘ in承接你所beh看見ê地。
申命記 3 29| Tùi án-ni，咱tiàm tī Pek-pí-jíⁿ對面ê山谷中。
申命記 4 1| 以色列ah，taⁿ我所教示lín ê律例法度，lín tio̍h聽來遵thàn，thang hō͘ lín活teh，入去來得tio̍h耶和華lín ê列祖ê上帝所賞賜lín ê地。
申命記 4 2| 我所命令lín ê話，lín m̄-thang加添，也m̄-thang減少伊；thang hō͘ lín執守耶和華lín上帝ê命令，就是我所命令lín ê。
申命記 4 3| 耶和華因為Pa-le̍k-pí-jíⁿ ê事所行ê，lín親目看見；因為見若thàn Pa-le̍k-pí-jíⁿ ê人，耶和華你ê上帝lóng tùi lín中間除滅in。
申命記 4 4| 獨獨lín kap耶和華lín ê上帝結聯ê，今á日lóng活teh。
申命記 4 5| 看ah，我也bat用律例kap法度教示lín，照耶和華我ê上帝所命令我ê，hō͘ lín遵thàn tī lín所beh入去承接ê地。
申命記 4 6| 所以lín tio̍h執守來行伊；這就是lín ê智慧聰明tī列國ê面前；in一下聽見這一切ê律例，beh講：Chit-ê大國真正是有智慧聰明ê百姓。
申命記 4 7| Toh落一個大國有上帝kap伊親近，親像耶和華咱ê上帝，tī咱見若求叫祂ê時，kap咱親近ah？
申命記 4 8| Koh有甚麼大國有律例kap法度親像我今á日tī lín ê面前所傳一切ê律法hiah-nih公義ah？
申命記 4 9| 所以tio̍h家己謹慎，也tio̍h謹慎守你ê心，免得你bōe記得親目所看見ê事；koh免得chiah-ê事tī你活teh ê時離開你ê心；也tio̍h用chit-ê教示lín hiah-ê kiáⁿ，hiah-ê 孫。
申命記 4 10| 你tī何烈山khiā tī耶和華你ê上帝ê面前，hit日耶和華對我講，你kā我招集百姓，我beh hō͘ in聽見我ê話，hō͘ in活tī世間ê日，thang學習敬畏我；koh thang教示in ê kiáⁿ兒。
申命記 4 11| Hit時lín近óa，khiā tī山腳，山裡有火燄chhèng到天頂，也有密雲烏烏暗暗。
申命記 4 12| 耶和華tùi火燄中kā lín講話；lín聽見講話ê聲，無看見甚麼像；只有聲nā-tiāⁿ。
申命記 4 13| 伊將所命令lín tio̍h守ê約指示lín，就是十條誡；也寫伊tī兩塊石碑。
申命記 4 14| Hit時耶和華koh命令我，將律例法度教示lín，hō͘ lín tī所beh過去來得tio̍h做業ê地遵thàn行伊。
申命記 4 15| 所以lín tio̍h特別家己謹慎，因為耶和華tī何烈山tùi火中kā lín講話hit日，lín無看見甚麼形象；
申命記 4 16| 驚了lín敗壞家己，為家己雕刻偶像，仿甚麼形狀，無論是男á是女ê形象；
申命記 4 17| á是地上走獸ê像；
申命記 4 18| á是空中飛鳥ê像；á是地上teh sô ê物ê像；á是地下水中魚類 ê像。
申命記 4 19| Koh驚了你kia̍h目ǹg天看耶和華你ê上帝所分派hō͘天下萬國ê日、月、星，就是天頂ê萬象，你就受引誘，敬拜服事in。
申命記 4 20| 總是耶和華帶lín出埃及，脫離鑄鐵ê爐，beh做伊家己產業ê百姓，親像今á日ê款。
申命記 4 21| 耶和華koh因為lín ê緣故受氣我，chiù-chōa m̄ hō͘我過約旦河，也m̄ hō͘我入耶和華你上帝所賞賜你做業ê súi地；
申命記 4 22| 我tio̍h死tī chit-ê地；我bōe能過約旦河；總是lín beh過去來得tio̍h hit-ê好ê地。
申命記 4 23| Lín tio̍h家己謹慎，驚了lín bōe記得耶和華lín ê上帝kap lín所立ê約，為家己雕刻偶像彷彿甚麼物，就是耶和華你ê上帝所禁你ê。
申命記 4 24| 因為耶和華你ê上帝就是烈烈ê火，決斷m̄容允有別ê上帝。
申命記 4 25| 後來lín久久khiā起tī hit-ê地生kiáⁿ傳孫，就雕刻偶像，仿甚麼物ê像，phah-pháiⁿ你ê心術，行耶和華你ê上帝目睭中看做pháiⁿ ê事，惹祂受氣；
申命記 4 26| 我就kin-a日叫天叫地來干證，lín beh tī過約旦河得tio̍h做業ê地緊緊滅到盡；lín ê日子bōe能tī hit所在得tio̍h久長，beh一盡除滅。
申命記 4 27| 耶和華beh hō͘ lín四散tī列邦；tī耶和華所chhōa lín到hiah-ê國，lín chhun ê人額少少。
申命記 4 28| Tī-hia lín beh服事人ê手所造ê上帝，就是柴ê、石ê，bōe能看見，bōe能聽，bōe能食，bōe能phīⁿ ê。
申命記 4 29| 總是lín tī-hia若beh chhē耶和華你ê上帝，若用盡心盡性chhē祂，就beh tú-tio̍h。
申命記 4 30| 日後lín tú-tio̍h苦難，所講chiah-ê事臨到你，你beh歸向耶和華，你ê上帝，來聽祂ê聲；
申命記 4 31| 因為耶和華你ê上帝是憐憫ê上帝，伊無beh放sak你，無beh剿滅你，也無bōe記得伊kap你ê列祖所chiù-chōa ê約。
申命記 4 32| 試問過身ê時，就是你以前ê時，tùi上帝創造人tī世間hit日以來，tùi天ê chit邊到天ê hit邊，有親像hit號ê大事mah？Bat聽見有án-ni mah？
申命記 4 33| Bat有甚麼百姓聽見上帝tùi火中講話ê聲，親像你聽見，也iáu能活teh mah？
申命記 4 34| á是bat有甚麼上帝試án-ni做，用試煉、神蹟、奇事、交戰、大權能ê手，伸出ê手骨，kap大thang驚ê事，為家己tùi別國中取一國，親像耶和華lín ê上帝tī埃及tī lín ê目睭前，為lín所行一切ê事ah？
申命記 4 35| 用這顯現tī你，hō͘你知耶和華伊是上帝，祂以外無有別ê。
申命記 4 36| 祂tùi天hō͘你聽見祂ê聲，為tio̍h beh教示你，koh tī地面上hō͘你看見祂ê大火，koh你聽見祂ê話tùi火中出。
申命記 4 37| 因為祂疼你ê列祖，所以揀選in ê後裔，用大權能親身帶你出埃及；
申命記 4 38| beh對你ê面前趕出比你khah大khah猛ê國民，beh chhōa你入去，用in ê地賞賜lín做業，親像今á日一樣。
申命記 4 39| 所以今á日你tio̍h知，心也tio̍h想，天頂地下只有耶和華，祂是上帝，以外無別ê。
申命記 4 40| 所以你tio̍h守祂ê律例誡命，就是我今á日所命令你，hō͘你kap你ê後裔thang得tio̍h福氣，koh加添你ê日子久長tī耶和華你ê上帝所賞賜你ê地到永遠。
申命記 4 41| Hit時摩西tī約旦外，ǹg日出ê所在分別三個城；
申命記 4 42| Hō͘ thâi死人ê人，就是平素無結怨，錯誤thâi死伊ê厝邊ê，thang逃走tī-hia；已經走入chiah-ê城ê一個，就得tio̍h活；
申命記 4 43| 就是曠野平洋ê Pí-sek，為tio̍h Liû-piān人設ê；Ki-lia̍t ê Lah-boa̍t，為tio̍h Ka-tek人設ê；Pa-san ê Ko-lân，為tio̍h Má-ná-se人設ê。
申命記 4 44| Chit-ê是摩西tī以色列人ê面前所排列ê律法；
申命記 4 45| Chiah-ê是摩西tī以色列人出埃及了後，所傳hō͘ in ê證據、律例、法度。
申命記 4 46| Tī約旦河外，Pek-pí-jíⁿ對面ê山谷中，tī Hi-si̍t-pún khiā起A-mô͘-lī王Se-hông ê地，就是摩西kap以色列人出埃及了後所phah ê。
申命記 4 47| In得tio̍h伊ê地，kap Pa-san王Go̍k ê地，就是兩個A-mô͘-lī王，tī約旦外，ǹg日出ê所在；
申命記 4 48| tùi A-lùn山谷邊ê A-lô-jíⁿ，直到Se-hûn山，就是Hek-bûn山；
申命記 4 49| 以及約旦外，東勢A-la̍h-pa ê全地，直到A-la̍h-pa ê海，óa近Pí-su-ka ê山腳。
申命記 5 1| 摩西叫以色列眾人，對in講，以色列ah，lín tio̍h聽我今á日所傳hō͘ lín聽ê律例法度，hō͘ lín thang學習伊，執守來行in。
申命記 5 2| 耶和華咱ê上帝tī Hô-lia̍t kap咱立約。
申命記 5 3| 耶和華無kap咱ê列祖立chit-ê約，是kap咱chiah-ê，就是kap咱今á日一切活tī-chia ê人立ê。
申命記 5 4| 耶和華tī山頂，tùi火中面對面，kap lín講話。
申命記 5 5| (hit時我khiā tī耶和華kap lín ê中間，beh將耶和華ê話傳hō͘ lín，因為lín為tio̍h hit-ê火來驚，無上山。)
申命記 5 6| 主講：我是耶和華你ê上帝，bat chhōa你tùi埃及地，tùi做奴才ê家出來ê。
申命記 5 7| 我以外你m̄-thang有別ê上帝。
申命記 5 8| M̄-thang為家己雕刻偶像，不論天頂、地下，kap地下水內所有ê物，lóng m̄-thang 妝in ê像；
申命記 5 9| m̄-thang跪拜in，也m̄-thang服事in；因為我耶和華你ê上帝，斷斷m̄容允用別ê上帝匹配我；怨恨我ê，我歸咎伊ê罪，tùi父到kiáⁿ，到三四代；
申命記 5 10| 疼我，守我誡命ê，我施恩hō͘伊，直到千代。
申命記 5 11| M̄-thang lām-sám稱耶和華你上帝ê名；因為lām-sám稱祂ê名ê，耶和華的確無掠伊做無罪。
申命記 5 12| Tio̍h守安歇日，掠伊做聖，照耶和華你ê上帝所命令你ê；
申命記 5 13| 六日內tio̍h tio̍h磨做你一切ê工；
申命記 5 14| 獨獨第七日，就是ǹg耶和華你ê上帝來守ê安歇，chit日，你kap你ê kiáⁿ、cha-bó͘-kiáⁿ、奴僕、女婢、牛、驢、cheng-siⁿ，以及tiàm tī你中間ê出外人，一切ê工lóng m̄-thang做；hō͘你ê奴僕、女婢，thang親像你安歇。
申命記 5 15| 你也tio̍h記得你前tī埃及地做奴僕，耶和華你ê上帝用大權能ê手，伸出來ê手骨，chhōa你tùi hia出來；因為án-ni，耶和華你ê上帝命令你守安歇日。
申命記 5 16| Tio̍h孝敬你ê老父，你ê老母，照耶和華你ê上帝所命令你ê，hō͘你tī耶和華你ê上帝所賞賜你ê地方，日子久長，來享受福氣。
申命記 5 17| M̄-thang thâi死人。
申命記 5 18| 也m̄-thang行姦淫。
申命記 5 19| 也m̄-thang偷the̍h。
申命記 5 20| 也m̄-thang做假ê干證，陷害你ê厝邊。
申命記 5 21| 也m̄-thang貪你ê厝邊ê bó͘，也m̄-thang貪你ê厝邊ê厝，kap伊ê田園，伊ê奴僕，伊ê女婢，伊ê牛，伊ê驢，kap你ê厝邊一切所有ê。
申命記 5 22| Chiah-ê話是耶和華tī山頂，tùi火中、雲中、烏暗中，大聲吩咐lín全會ê；也無koh加添。祂也寫in tī兩塊石碑，交代我。
申命記 5 23| Hit-tia̍p火燄燒tī山裡，lín聽見hit-ê tùi 烏暗中出來ê聲，lín ê支派lóng總ê首領，kap lín ê長老來就近我。
申命記 5 24| Lín講：看ah，耶和華咱ê上帝顯明祂ê榮光，kap祂ê至大，hō͘阮看；阮koh聽見祂ê聲音tùi火中出；今á日阮也知上帝kap人講話，人iáu能活。
申命記 5 25| Taⁿ阮mih-sái tio̍h死ah？因為chit-ê大火 beh 燒滅阮；阮若koh聽見耶和華咱上帝ê聲，就會死。
申命記 5 26| 因為見有肉體ê，是誰親像阮聽見永活上帝tùi火中講話ê聲，iáu能活teh ah？
申命記 5 27| 你tio̍h進前去，聽耶和華咱ê上帝所beh講一切ê話；將耶和華所對你講一切ê話，你tio̍h對阮講；阮beh聽也beh行伊。
申命記 5 28| Lín對我講話，耶和華聽見lín講話ê聲，耶和華對我講，我有聽見chit-ê百姓講話ê聲，就是in所對你講ê；in所講ê話lóng好。
申命記 5 29| 願in存chit號心，來敬畏我，常常守我一切ê誡命，hō͘ in kap in ê kiáⁿ孫永遠得tio̍h福氣。
申命記 5 30| 你去kā in講：Lín做lín tò去lín ê布棚。
申命記 5 31| 論到你，你tio̍h khiā tī我chia，我beh將你所tio̍h教示in一切誡命、律例、法度，kā你講，hō͘ in tī我所賞賜in做業ê地行伊。
申命記 5 32| 所以lín tio̍h照耶和華lín ê上帝所命令lín ê，tio̍h執守來行伊；m̄-thang 偏tī左，偏tī右。
申命記 5 33| 耶和華lín ê上帝所命令lín ê路，lín lóng tio̍h行伊，hō͘ lín活teh，得tio̍h福氣；也hō͘ lín ê日子，tī lín所beh承接ê地，得tio̍h久長。
申命記 6 1| 這是耶和華lín ê上帝所命令教示lín ê誡命、律例、法度，hō͘ lín tī lín所beh過去得tio̍h做業ê地來行伊；
申命記 6 2| thang hō͘你kap你ê kiáⁿ-kiáⁿ孫孫，一生敬畏耶和華你ê上帝，執守伊一切ê律例、誡命，就是我所命令你ê，hō͘你ê日子得tio̍h久長。
申命記 6 3| 以色列ah，你tio̍h聽，tio̍h執守來行伊；hō͘你thang tī hit-ê流奶kap蜜ê地，得tio̍h享福，人額加添極其chōe；親像耶和華你列祖ê上帝所應允你ê。
申命記 6 4| 以色列ah，你tio̍h聽；耶和華咱ê上帝，是獨一ê耶和華；
申命記 6 5| 你tio̍h盡心，盡性，盡力，疼耶和華你ê上帝。
申命記 6 6| 我今á日所命令你chiah-ê話，tio̍h記tī你ê心；
申命記 6 7| 也tio̍h用這勤勤教示你ê kiáⁿ兒，無論你坐tī厝內行tī路裡，睏á是起來，lóng tio̍h講論；
申命記 6 8| 也tio̍h縛tī你ê手做記號，戴tī你兩蕊目睭ê中央做記念；
申命記 6 9| koh tio̍h寫tī你ê厝ê門khiā，以及你ê門。
申命記 6 10| 耶和華你ê上帝chhōa你入伊對你ê列祖，亞伯拉罕、以撒、雅各，chiù-chōa beh hō͘你ê地；tī-hia有城大koh súi，m̄是你所起造ê；
申命記 6 11| 也有厝積聚滿滿ê好物，m̄是你所積聚ê；也有開便ê水井，m̄是你所開ê；
申命記 6 12| 也有葡萄園、橄欖樹，m̄是你所栽種ê；你食到飽，hit時你tio̍h謹慎，免得你bōe記得耶和華，就是chhōa你tùi埃及地，做奴才ê家，出來ê。
申命記 6 13| 你tio̍h敬畏耶和華你ê上帝，服事祂，指祂ê名chiù-chōa；
申命記 6 14| m̄-thang thàn別ê上帝，就是lín四圍百姓hiah-ê上帝。
申命記 6 15| 因為tī lín中間ê耶和華你ê上帝，斷斷無容允用別ê上帝匹配祂；是驚了耶和華你ê上帝大受氣你，tùi地上除滅你。
申命記 6 16| Lín m̄-thang試耶和華lín ê上帝，親像lín tī Má-sat試祂一樣。
申命記 6 17| Tio̍h致意守耶和華lín上帝ê誡命，kap伊所命令lín ê證據、律例。
申命記 6 18| 耶和華所看做正直，做好ê，你tio̍h行伊，hō͘你thang享福，koh thang入去得tio̍h耶和華對你ê列祖所chiù-chōa ê好地；
申命記 6 19| beh對你ê面前趕出你lóng總ê對敵，照耶和華所講ê。
申命記 6 20| 將來你ê kiáⁿ問你講，耶和華咱ê上帝所命令lín chiah-ê證據、律例、法度，是甚麼意思ah？
申命記 6 21| 你tio̍h kā你ê kiáⁿ講：前阮tī埃及做法老ê奴才，耶和華用大權能ê手，chhōa阮出埃及。
申命記 6 22| 耶和華tī阮ê目睭前，用大koh厲害ê神蹟奇事，行tī埃及kap法老，以及伊ê全家；
申命記 6 23| tùi hia chhōa阮出來，beh chhōa阮入去，將伊對咱列祖所chiù-chōa ê地賞賜咱。
申命記 6 24| 耶和華命令咱行chiah-ê一切ê律例，來敬畏耶和華咱ê上帝，hō͘咱常常得tio̍h福氣，得tio̍h祂保全咱ê性命，親像今á日ê款。
申命記 6 25| 咱若照耶和華咱ê上帝所命令ê，tī祂ê面前照祂一切ê誡命來行，這就是咱ê義。
申命記 7 1| 耶和華你ê上帝chhōa你入你所beh去得tio̍h ê地，對你ê面前趕出chōe-chōe邦國，就是Hek人、Kek-ka-sat人、A-mô͘-lī人、迦南人、Pí-lī-sé人、Hi-bī人、Iâ-pò͘-su人，共七國，lóng比你khah大khah猛；
申命記 7 2| 耶和華你ê上帝將in交付你，hō͘你phah贏伊，hit時你tio̍h一盡滅in，m̄-thang kap in立約，也m̄-thang憐憫in；
申命記 7 3| m̄-thang kap in結親，你ê cha-bó͘-kiáⁿ m̄-thang嫁hō͘伊ê kiáⁿ，也m̄-thang kā你ê kiáⁿ娶伊ê cha-bó͘-kiáⁿ。
申命記 7 4| 因為伊beh hō͘你ê kiáⁿ oa̍t-tńg無tè我，去服事別ê上帝；致到耶和華大受氣lín，緊緊滅lín。
申命記 7 5| 總是lín tio̍h án-ni款待in；拆毀in ê祭壇，phah碎in雕刻ê柱，剉in ê A-sài-lîm，用火燒in所妝ê偶像。
申命記 7 6| 因為lín做聖潔ê百姓，歸tī耶和華你ê上帝。耶和華你ê上帝tùi地上萬百姓中揀你，特別做伊家己ê百姓。
申命記 7 7| 耶和華疼lín，揀lín，m̄是因為lín ê人額比別國khah-chōe；因為lín ê人額是萬國中第一少ê；
申命記 7 8| 是因為耶和華疼lín，koh因為beh行伊對lín列祖所chiù-chōa ê，耶和華chiah用大權能ê手chhōa lín出來，tùi做奴才ê家救贖lín，脫離埃及王法老ê手。
申命記 7 9| 所以你tio̍h知耶和華你ê上帝，祂是上帝，是信實ê上帝，為tio̍h疼祂守祂誡命ê人，行祂ê約kap慈愛，直到千代。
申命記 7 10| 見若怨恨祂ê人，祂beh當面報應來滅in；怨恨祂ê人，祂beh當面報應伊，無beh 延chhiân。
申命記 7 11| 所以你tio̍h執守我今á日所命令你ê誡命、律例、法度，來行伊。
申命記 7 12| 後來lín若聽chiah-ê法度，執守來行伊，耶和華你ê上帝因為án-ni beh kā你行祂對你ê列祖所chiù-chōa ê約kap慈愛。
申命記 7 13| 伊beh疼你，賜福你，hō͘你興旺；也beh tī祂對你ê列祖chiù-chōa賞賜你ê地，賜福你ê胎所生ê，你ê地所出ê，kap你ê五穀，你ê酒，你ê油，以及你ê牛á，kap你ê羊á-kiáⁿ。
申命記 7 14| 你beh得tio̍h賜福贏過萬百姓；lín中間ê男女無一個bōe生養；lín中間ê cheng-siⁿ無一隻bōe生湠。
申命記 7 15| 耶和華beh hō͘一切ê病症離開你；你所知埃及ta̍k樣ê pháiⁿ症頭，祂無hō͘你tú-tio̍h一項；是beh hō͘一切怨恨你ê人tú-tio̍h。
申命記 7 16| 耶和華你ê上帝所beh交付你ê百姓，你tio̍h lóng滅in；你ê目睭m̄-thang可憐in，你也m̄-thang服事in ê上帝；因為這beh做害你ê羅網。
申命記 7 17| 你若心內想講：Chiah-ê國比我khah大，我thái-thó能趕逐in ah？
申命記 7 18| 你m̄免驚in；的確tio̍h記得耶和華你ê上帝ǹg法老kap埃及全地所行ê事；
申命記 7 19| 就是你親目看見ê大試煉、神蹟、奇事，kap大權能ê手，kap伸出來ê手骨，lóng是耶和華你ê上帝所用來chhōa你出ê；耶和華你ê上帝也beh án-ni行tī你所驚一切ê百姓。
申命記 7 20| Koh耶和華你ê上帝beh差大隻蜂，飛到in中間，直到in所chhun來閃bih-ê，滅tī你ê面前。
申命記 7 21| 你m̄免驚in；因為耶和華你ê上帝是大koh thang驚ê上帝，tī lín中間。
申命記 7 22| 耶和華你ê上帝beh tī你ê面前漸漸除滅chiah-ê國；你m̄-thang緊緊滅伊到盡，驚了野獸加添chōe-chōe來害你。
申命記 7 23| 耶和華你ê上帝beh將in交付你，hō͘ in大驚擾亂，直到in滅無；
申命記 7 24| koh beh用in hiah-ê王交tī你ê手，你beh除滅in ê名tī天下；的確無一人能khiā tī你ê面前，直到你滅無in。
申命記 7 25| In所雕刻in ê上帝ê像，lín tio̍h用火燒伊；伊ê身上ê金銀你m̄-thang貪，也m̄-thang the̍h伊做家己ê；驚了你ūi chit-ê陷落羅網；因為這是耶和華你ê上帝所厭惡ê。
申命記 7 26| 見若thang厭惡ê物，你m̄-thang帶入你ê厝，驚了你也成做thang咒詛ê，kap hiah-ê物一樣；你tio̍h極其痛恨，極其厭惡；因為是thang咒詛ê。
申命記 8 1| 我今á日所命令你一切ê誡命，lín tio̍h執守來行伊，hō͘ lín thang活，人額加添chōe-chōe，thang入去得tio̍h耶和華對lín ê列祖所chiù-chōa應允ê地。
申命記 8 2| 你也tio̍h記得耶和華你ê上帝chit四十年chhōa你tī曠野ê路，是beh hō͘你謙卑來試驗你，beh知你ê心內怎樣，肯守伊ê誡命á無。
申命記 8 3| 伊hō͘你謙卑，hō͘你iau餓，用你所m̄-bat，你ê列祖也m̄-bat，ê má-ná養飼你；hō͘你知人m̄是kan-ta óa靠餅來活，人是óa靠耶和華嘴所講一切ê話來活。
申命記 8 4| Chit四十年你ê衫褲無破，你ê腳也無phòng-phā。
申命記 8 5| 你ê心tio̍h知，耶和華你ê上帝教督你，親像人教督伊ê kiáⁿ一樣；
申命記 8 6| koh你tio̍h執守耶和華你ê上帝ê誡命，來行伊ê道路，來敬畏伊。
申命記 8 7| 因為耶和華你ê上帝chhōa你入hit-ê súi ê地；hit-ê地有溪，有水泉，有深淵，tùi山谷kap山流出來；
申命記 8 8| 是出小麥、大麥、葡萄樹、無花果樹，石榴樹ê地，也出橄欖樹kap蜜ê地。
申命記 8 9| 你tī hit所在食物充足，tī-hia你也無欠一項；hit所在ê石頭是鐵，tī伊ê山thang掘銅；
申命記 8 10| 你beh食到飽，就為tio̍h伊所賞賜你ê súi地，來o-ló耶和華你ê上帝。
申命記 8 11| 你tio̍h謹慎，免得你bōe記得耶和華─你ê上帝，無守伊ê誡命、法度、律例，就是我今á日所命令你ê；
申命記 8 12| 驚了你已經食飽，已經起 súi ê厝來khiā起；
申命記 8 13| 你ê牛羊加添，你ê金銀加添，你所有ê lóng加添，
申命記 8 14| Hit時你ê心自高，bōe記得耶和華─你ê上帝，就是chhōa你tùi埃及地，做奴才ê家，出來ê。
申命記 8 15| 伊chhōa你經過hit-ê大koh thang驚ê曠野，hia有火蛇、蠍á蟲，乾燥無水ê地；伊bat為tio̍h你hō͘水tùi tēng ê石磐流出來。
申命記 8 16| Koh tī曠野，將你ê列祖所m̄-bat ê má-ná養飼你，是beh hō͘你謙卑，試驗你，hō͘你到尾得tio̍h福氣；
申命記 8 17| 驚了你心內想講：得tio̍h chit-ê大ê基業是tùi我ê氣力，我ê手ê能力。
申命記 8 18| 總是你tio̍h記得耶和華你ê上帝；因為你得tio̍h大基業ê氣力，是伊hō͘你，beh成伊所對你ê列祖chiù-chōa ê約，親像今á日ê款。
申命記 8 19| 將來你若bōe記得耶和華你ê上帝thàn別ê上帝服事伊，敬拜伊，我今á日嚴嚴警誡lín，lín的確滅無。
申命記 8 20| 耶和華tī lín ê面前所滅無hiah-ê國，lín也beh án-ni滅無；因為lín m̄聽thàn耶和華lín上帝ê話。
申命記 9 1| 以色列ah，tio̍h聽；你今á日beh過約旦，入去承接hiah-ê比你khah大，khah猛ê國，得tio̍h闊大koh堅固到抵天ê城；
申命記 9 2| Hit-ê百姓，大koh lò，是A-la̍p ê族，lín所知ê，也bat聽見有人指in講：Chī-chūi tī A-la̍p族ê面前khiā能tiâu ah？
申命記 9 3| 今á日你tio̍h知，耶和華你ê上帝做你ê頭前過去，親像烈烈ê火；伊beh滅無in，hō͘ in大大thâi輸tī lín ê面前；lín tio̍h趕in出，hō͘ in緊緊滅無，照耶和華所對lín講ê。
申命記 9 4| 耶和華你ê上帝對你ê面前趕出in了後，你心內m̄-thang想講：耶和華chhōa我入來承接chit-ê地是因為我ê義；其實耶和華是為tio̍h hiah-ê國ê pháiⁿ，chiah對你ê面前趕in出。
申命記 9 5| 你入去承接in ê地，並m̄是因為你ê義，也m̄是因為你ê心正直；就是因為chiah-ê國ê pháiⁿ，耶和華你ê上帝chiah對你ê面前趕in出去；koh因為耶和華beh堅固伊對你ê列祖亞伯拉罕、以撒、雅各，所chiù-chōa ê話。
申命記 9 6| 你tio̍h知，耶和華你ê上帝用súi ê地賞賜lín做業，m̄是因為你ê義，因為你是頷頸硬ê百姓。
申命記 9 7| 你tio̍h記得，m̄-thang bōe記得，你tī曠野惹tio̍h耶和華你ê上帝ê受氣；tùi lín出埃及地hit日，到lín來到chit-ê所在，lín常常悖逆耶和華。
申命記 9 8| Lín tī何烈山koh惹耶和華受氣，致到耶和華受氣lín，beh滅無lín。
申命記 9 9| 當時我上山，beh領受石碑，就是耶和華kap lín立約ê碑；hit時我tiàm tī山裡四十日四十暝，無食餅，無lim水。
申命記 9 10| 耶和華用兩塊石碑交代我，是上帝用指頭á寫ê；hit頂面所寫ê，是照耶和華tī大會ê日，tī山頂，tī火中，對lín所講一切ê話。
申命記 9 11| 四十日四十暝了後，耶和華用hit兩塊石碑，就是約碑，交代我。
申命記 9 12| 耶和華對我講，你起來，緊緊tùi chia落去；因為你ê百姓，你tùi埃及chhōa出來ê，已經敗壞家己；in快快偏歪我所命令ê路；因為in為家己鑄一sian偶像。
申命記 9 13| 耶和華koh吩咐我講：我看chit-ê百姓，看ah，是頷頸硬ê百姓。
申命記 9 14| 你chhut-chāi我，我beh滅in，tùi天下擦滅in ê名；我beh hō͘你成做一國比in khah強khah大。
申命記 9 15| 我就oa̍t-tńg身落山，山hō͘火燒to̍h，兩塊約碑tī我兩支手裡；
申命記 9 16| 我一下看，lín已經得罪耶和華lín ê上帝，為家己鑄一隻牛á，緊緊歪chhoa̍h耶和華所命令lín ê路。
申命記 9 17| 我用hit兩塊碑tùi我ê雙手hiat落去，phah折tī lín ê目睭前。
申命記 9 18| 我仆tī耶和華ê面前，親像前ê款，四十日四十暝，無食餅，無lim水；因為lín所犯一切ê罪，行耶和華看做pháiⁿ ê事，惹伊ê受氣。
申命記 9 19| Hit時耶和華大m̄甘願，受氣lín，我就真驚，因為伊受氣beh滅lín；總是hit-pái耶和華koh聽我。
申命記 9 20| 耶和華也受氣亞倫，beh滅伊，siâng hit時我也替亞倫祈禱。
申命記 9 21| Hit時我用lín犯罪ê物，就是lín所鑄ê牛á，用火燒伊，koh搥伊，研到幼幼，幼到親像土粉；我用chit-ê土粉也tī tùi山頂流落來ê溪。
申命記 9 22| Lín也tī Tha-pī-la̍h，tī Má-sat，tī Ki-phok-lô-hap-tha-óa，koh激起耶和華ê受氣。
申命記 9 23| 耶和華差lín離開Ka-te-su Pa-nî-a講：Lín上去承接我所賞賜lín ê地；hit時lín違背耶和華lín上帝ê命令，m̄信伊，也m̄聽伊ê話。
申命記 9 24| Tùi我bat lín ê日，lín常常悖逆耶和華。
申命記 9 25| 我因為耶和華講beh滅lín，就仆tī耶和華ê面前，仆teh四十日四十暝。
申命記 9 26| 我祈禱耶和華講：主耶和華ah，求你莫得滅無你ê百姓，你ê產業，就是你用大氣力贖回ê，用大權能ê手chhōa出埃及ê；
申命記 9 27| 求你tio̍h記得你ê奴僕亞伯拉罕、以撒、雅各；莫得記念chit-ê百姓ê硬心kap in ê pháiⁿ，in ê罪；
申命記 9 28| 驚了你chhōa阮出來hit所在ê人講：耶和華因為bōe會chhōa in入伊所應允in ê地，koh怨恨in，所以chhōa in出去，beh滅in tī曠野。
申命記 9 29| M̄-kú in是你ê百姓，你ê產業，是你用你ê大權能，用你伸出來ê手，所chhōa出來ê。
申命記 10 1| Hit時耶和華kā我講：你tio̍h phah兩塊石碑，親像前ê款，上山來我chia；koh tio̍h做一個柴ê櫃。
申命記 10 2| 你前所phah折hiah-ê碑，hit頂面ê話，我beh寫tī chiah-ê碑ê頂面；你tio̍h hē in tī櫃內。
申命記 10 3| 我就用chō-kiap柴做一個櫃，koh phah兩塊石碑親像前ê款；我親手the̍h chit兩塊碑上山。
申命記 10 4| 耶和華將伊tī大會 ê日，tī山頂，tùi火中kā你講ê十誡，照前所寫ê款，寫tī hiah-ê碑裡；耶和華就將hiah-ê交代我。
申命記 10 5| 我oa̍t-tńg身落山，將hiah-ê碑hē tī我所做ê櫃，照耶和華ê命令；到taⁿ iáu tī-hia。
申命記 10 6| (以色列人tùi Pí-lô-pí-nî-a-kan起身，到Mô͘-se-la̍h；亞倫死tī-hia，就埋葬tī-hia；伊ê kiáⁿ Í-li-a-sat續接伊擔當祭司ê職。
申命記 10 7| In tùi hia起身，到Kok-ko-tāi，koh tùi Kok-ko-tāi到Iok-pa-tha，就是有溪水ê地；
申命記 10 8| Hit時耶和華分別利未支派，扛耶和華ê約櫃，khiā tī耶和華ê面前來服事伊，奉伊ê名來祝福，到今á日；
申命記 10 9| 所以利未tī伊ê兄弟中無份無業，耶和華是伊ê產業，照耶和華你ê上帝所對伊講ê。)
申命記 10 10| 我koh親像頭pái tiàm tī山頂四十日四十暝；hit-pái耶和華也聽我，耶和華m̄-kam滅你。
申命記 10 11| 耶和華kā我講：你起來做頭行tī百姓ê面前，hō͘ in入去承接我所對in ê列祖chiù-chōa beh hō͘ in ê地。
申命記 10 12| 以色列ah，taⁿ耶和華你ê上帝ài你甚麼ah？Kiám-m̄是獨獨ài你敬畏耶和華你ê上帝，行伊一切ê道路，疼伊，盡心盡性服事耶和華你ê上帝；
申命記 10 13| 守耶和華chiah-ê誡命，kap伊ê律例，就是我今á日所命令你ê，為tio̍h beh hō͘你得tio̍h福氣mah？
申命記 10 14| 看ah，天kap chiah-ê天ê天，地kap地上所有ê，lóng屬耶和華你ê上帝。
申命記 10 15| 耶和華獨獨歡喜你ê列祖，疼in，揀in ê後裔tī萬百姓中，就是lín chiah-ê，親像今á日就是。
申命記 10 16| 所以lín tio̍h kā lín ê心行割禮，m̄-thang硬lín ê頷頸。
申命記 10 17| 因為耶和華lín ê上帝，伊是chiah-ê上帝ê上帝，chiah-ê主ê主。伊是至大ê上帝，有能力koh thang驚畏ê；無用外貌取人，也無受pò͘賂。
申命記 10 18| 伊為tio̍h孤兒kap寡婦判斷；koh疼出外人，hō͘伊食穿；
申命記 10 19| 所以lín tio̍h疼出外人，因為lín也bat出外tī埃及地。
申命記 10 20| 你tio̍h敬畏耶和華你ê上帝，服事伊，結聯伊，kí伊ê名來chiù-chōa。
申命記 10 21| 伊是你所o-ló ê，是你ê上帝，為tio̍h你做hit-ê大koh thang驚ê事，是你親目所看見ê。
申命記 10 22| 你ê列祖七十人落埃及，taⁿ耶和華你ê上帝hō͘你親像天頂ê星hiah-ni̍h chōe。
申命記 11 1| 所以你tio̍h疼耶和華你ê上帝，常常守伊所吩咐你守ê，kap伊ê律例、法度、誡命。
申命記 11 2| Lín今á日tio̍h知，因為我m̄是kap lín ê kiáⁿ兒講：in m̄知，也無看見耶和華lín上帝ê教督、威嚴、大權能ê手，kap伸出ê手骨；
申命記 11 3| 以及伊ê神蹟，伊ê所做，見若tī埃及中對埃及王法老，kap伊ê全地，所行ê；
申命記 11 4| 也伊怎樣款待埃及ê軍兵，kap in ê馬，in ê車；in追jip lín ê時，耶和華怎樣hō͘紅海ê水淹in，滅無in到今á日；
申命記 11 5| koh伊tī曠野怎樣款待lín，到lín來chit-ê所在；
申命記 11 6| koh伊怎樣款待Liû-piān ê kiáⁿ孫Í-lī-ap ê kiáⁿ、Tāi-tan、A-pí-lân；地怎樣tī以色列人ê中間開嘴吞in，kap in ê家眷，以及in ê布棚，kap一切跟tè in ê活物；
申命記 11 7| 只有lín親目看見耶和華所做一切ê大事。
申命記 11 8| 所以lín tio̍h守我今á日所命令一切ê誡命，hō͘ lín壯膽，能入去承接lín所beh過去承接ê地；
申命記 11 9| 也hō͘ lín ê日子久長tī耶和華所kap lín ê列祖chiù-chōa賞賜in kap in ê後裔ê地，就是hit號流奶kap蜜ê地。
申命記 11 10| 因為你beh入去承接ê地，m̄是親像lín出來ê埃及地，你tī-hia掖種，用腳踏來灌ak，親像菜園；
申命記 11 11| 獨獨lín所beh入去承接ê地，就是有山，有山谷，來承受天ê雨水ê地；
申命記 11 12| 是耶和華你上帝所眷顧ê地，tùi年頭到年尾；耶和華你上帝ê目睭常常看伊。
申命記 11 13| Lín若留心聽thàn我ê誡命，就是我今á日所命令lín ê，疼耶和華lín ê上帝，盡心盡性服事伊，
申命記 11 14| 就我beh照時落你ê地所欠用ê雨，就是前ê雨，後ê雨，hō͘你thang收成你ê五穀，你ê酒，你ê油；
申命記 11 15| 也hō͘你ê田野發草，飼你ê cheng-siⁿ，你也beh得tio̍h飽足。
申命記 11 16| Lín tio̍h家己謹慎，免得lín ê心受迷，致到lín歪chhoa̍h，去服事別ê上帝，來敬拜伊；
申命記 11 17| 致到耶和華大受氣lín，hō͘天關密無落雨，地也無出產；lín就tī耶和華所賞賜lín ê súi地緊緊滅無。
申命記 11 18| 所以lín tio̍h用我chiah-ê話記tī lín ê心，lín ê腦；也tio̍h縛tī lín ê手做記號，戴tī lín兩蕊目睭ê中央做記念；
申命記 11 19| 也tio̍h用這教示lín ê kiáⁿ兒，無論你坐tī厝內，行tī路裡，睏á是起來，lóng tio̍h講論；
申命記 11 20| koh tio̍h寫tī你ê厝ê門khiā，以及你ê門；
申命記 11 21| Hō͘ lín ê日子，kap lín ê kiáⁿ孫ê日子，tī耶和華對lín ê列祖chiù-chōa賞賜in ê地，得tio̍h加添chōe-chōe，親像天蓋地ê日hiah久。
申命記 11 22| Lín若注意執守我所命令lín一切ê誡命，來行伊，疼耶和華lín ê上帝，行伊一切ê路，結聯tī伊，
申命記 11 23| 耶和華就beh tùi lín面前趕出這一切ê國，lín也beh得tio̍h比lín khah大khah強ê國。
申命記 11 24| 見若lín ê腳掌所踏ê地，lóng beh歸hō͘ lín，tùi曠野kap Lī-pa-lùn，tùi hit-ê河，就是Pek-la̍h河，到西pêng ê海，lóng beh做lín ê境界；
申命記 11 25| beh無一人能khiā-tiâu tī lín ê面前；耶和華lín ê上帝beh hō͘ lín所踏ê全地lóng驚lín，忍lín，照伊所對lín講ê。
申命記 11 26| 看ah，我今á日將祝福kap咒詛排tī lín ê面前；
申命記 11 27| lín若thàn耶和華lín上帝ê誡命，我今á日所命令lín ê，就是祝福；
申命記 11 28| lín若m̄-thàn耶和華lín上帝ê誡命，歪chhoa̍h我今á日所命令lín ê路，去thàn別ê上帝，lín平素所m̄-bat ê，就是咒詛。
申命記 11 29| 將來耶和華你ê上帝chhōa你到你所beh入去承接ê地，你tio̍h hē hit-ê祝福tī Ki-lī-sim山，hē hit-ê咒詛tī Í-pa-lō͘山。
申命記 11 30| Chit兩個山kiám-m̄是tī約旦河hit-pêng，日落ê路ê後面，tī khiā起A-la̍h-pa ê迦南人ê地，kap Kiat-kah相對，óa近Mô͘-lī橡樹mah？
申命記 11 31| 因為lín beh過約旦河，入去承接耶和華lín上帝所賞賜lín做業ê地，lín beh tī-hia khiā起。
申命記 11 32| Lín tio̍h執守來行我今á日tī lín ê面前所排列一切ê律例法度。
申命記 12 1| Lín tī世間一生ê日，tī耶和華lín列祖ê上帝所賞賜lín做業ê地，tio̍h執守來行ê律例法度，就是chiah-ê。
申命記 12 2| Lín所beh趕來承接ê列國，見若in服事in hiah-ê上帝ê所在，無論tī高山，tī小山，tī lóng總青翠ê樹腳，lóng tio̍h毀壞伊n；
申命記 12 3| lín也tio̍h拆毀in ê祭壇，phah碎in雕刻ê柱，用火燒in ê A-sià-lîm，剉伊n所雕刻ê上帝ê像，也tio̍h tùi hit所在除滅in ê名；
申命記 12 4| lín m̄-thang親像án-ni來服事耶和華lín ê上帝。
申命記 12 5| 獨獨耶和華lín ê上帝將來tùi lín眾支派中所beh揀ê所在，thang tī-hia安置伊ê名，就是伊khiā起ê所在，lín tio̍h去hia chhē伊；
申命記 12 6| 將lín ê燒祭kap別號ê祭，十份取一份ê物，kap手裡ê舉祭，以及謝願ê祭，甘心獻ê祭，以及牛群羊群中頭水生ê，lóng tio̍h帶到hia；
申命記 12 7| tī-hia lín tī耶和華lín上帝ê面前為tio̍h lín ê手所做一切ê事，得tio̍h耶和華lín上帝賜福ê，lín kap lín ê家眷lóng tio̍h lim食歡喜。
申命記 12 8| 咱今á日tī-chia所行ê事，是ta̍k人行伊家己看做tio̍h-ê，lín將來m̄-thang án-ni行。
申命記 12 9| 因為lín現今iáu未有夠耶和華你ê上帝所賞賜你ê安歇kap產業。
申命記 12 10| 總是lín過約旦，得tio̍h khiā起tī耶和華lín上帝賞賜lín承接ê地，koh hō͘ lín脫離四圍lóng總ê對敵，得tio̍h安歇，來安穩khiā起；
申命記 12 11| 就beh有一所在，是耶和華lín ê上帝所揀來安置伊ê名ê，見若我所命令lín ê，就是lín ê燒祭，kap別號ê祭，十份取一份ê物，kap手裡ê舉祭，以及你對耶和華所下願極好ê物，lóng tio̍h帶到hia。
申命記 12 12| Lín kap lín ê kiáⁿ、cha-bó͘-kiáⁿ、奴僕、女婢，lóng tio̍h歡喜tī耶和華lín上帝ê面前；利未人tiàm tī lín ê門內ê也是án-ni，因為in tī lín中間無份無業。
申命記 12 13| 你tio̍h家己謹慎，m̄-thang tī你看合意ê所在獻lín ê燒祭；
申命記 12 14| 獨獨tī你chiah-ê支派中ê一個，耶和華所beh揀ê所在，lín tī-hia tio̍h獻你ê燒祭；koh tī-hia行我一切所命令你ê。
申命記 12 15| 總是你tī你ta̍k-ê門內，thang照耶和華你上帝所賞賜你ê福份，照你ê心所ài，thâi cheng-siⁿ食肉；無論清氣ê人，無清氣ê人，lóng thang食伊，親像食羚羊kap鹿一般。
申命記 12 16| 總是血m̄-thang食，tio̍h piàⁿ tī地裡，親像piàⁿ水一樣。
申命記 12 17| 你ê五穀、酒、油，十份ê一份，或是牛群羊群中頭水生ê，或是你下願獻ê，甘心獻ê，或是手裡ê舉祭，lóng m̄-thang tī你ê門內食伊；
申命記 12 18| 獨獨tī耶和華你ê上帝ê面前食伊，就是tī耶和華你ê上帝所beh揀ê所在，你kap你ê kiáⁿ，你ê cha-bó͘-kiáⁿ、奴僕、女婢，以及tiàm tī你門內ê利未人，lóng tio̍h食伊；見若你ê手所做ê，tī耶和華你上帝ê面前，thang歡喜。
申命記 12 19| 你tio̍h家己謹慎，tī你ê地方，一世人m̄-thang放sak利未人。
申命記 12 20| 耶和華你ê上帝照伊所應允你ê，開闊你ê境界ê時，你ê心ài食肉，所以講：我beh食肉，就thang照你ê心所ài ê來食肉。
申命記 12 21| 耶和華你ê上帝所揀beh安置伊ê名ê所在，若離開你真遠，就thang照我所命令你ê，將耶和華賞賜你ê牛、羊，取來thâi伊，thang照心所ài ê，tī你ê門內食伊。
申命記 12 22| 你食伊，親像食羚羊kap鹿一般；無清氣kap清氣ê人平平thang食；
申命記 12 23| 獨獨你tio̍h決意，m̄-thang食血，因為血是活命；你m̄-thang食肉，續食伊ê活命；
申命記 12 24| m̄-thang食伊，tio̍h piàⁿ tī地裡，親像piàⁿ水一樣；
申命記 12 25| m̄-thang食伊；án-ni你行耶和華所看做tio̍h ê事，你kap你ê kiáⁿ孫就會得tio̍h福氣。
申命記 12 26| 獨獨你所有ê聖物，kap你所下願ê，tio̍h帶到耶和華所beh揀ê所在。
申命記 12 27| 你ê燒祭，肉kap血，tio̍h獻tī耶和華你上帝ê壇頂；你祭物ê血，tio̍h piàⁿ tī耶和華你上帝ê壇；hit-ê肉，你thang食。
申命記 12 28| 你tio̍h執守，聽thàn我命令你一切ê話，行耶和華你上帝所看做好做tio̍h ê事；án-ni你kap你ê後裔就thang永遠得tio̍h福氣。
申命記 12 29| 耶和華你ê上帝tùi對你ê面前除滅你所beh去承接ê國，你承接伊，來khiā起伊ê地；
申命記 12 30| Hit時你tio̍h家己謹慎，m̄-thang tī in tùi lín ê面前除滅了後，陷落in ê羅網，來tè in；也m̄-thang探聽in ê上帝ê事，講：Chiah-ê國怎樣服事in ê上帝，我也beh án-ni行。
申命記 12 31| 你m̄-thang對耶和華你ê上帝án-ni行；因為in對in ê上帝行耶和華一切所痛恨厭惡ê事；甚至用in ê kiáⁿ cha-bó͘-kiáⁿ用火燒，獻hō͘ in ê上帝。
申命記 12 32| 見若我所命令lín ê，lín lóng tio̍h執守來行；你m̄-thang加添，也m̄-thang減少。
申命記 13 1| Lín中間若有先知，á是夢見夢ê起來，對lín顯出神蹟、奇事，就對lín講，
申命記 13 2| 咱來去thàn你平素所m̄-bat ê別ê上帝，來服事in，伊所顯明ê神蹟奇事，就若應驗，
申命記 13 3| 你也m̄-thang聽hit-ê先知，á是hit-ê夢見ê ê話；因為耶和華lín上帝teh試lín，ài知lín是盡心盡性疼耶和華lín ê上帝á無。
申命記 13 4| Lín tio̍h順thàn耶和華lín ê上帝，敬畏伊，守伊ê誡命，聽伊ê話，服事伊，結聯伊。
申命記 13 5| Hit-ê先知，á是hit-ê夢見夢ê，已經用話悖逆耶和華lín ê上帝，就是chhōa lín出埃及地，贖回lín脫離做奴才ê家ê，in án-ni beh拔lín離開耶和華你ê上帝所命令你行ê路，你就tio̍h hō͘伊死；án-nit ùi lín中間除去hit-ê pháiⁿ。
申命記 13 6| 若是你同母ê兄弟，á是你ê kiáⁿ，你ê cha-bó͘-kiáⁿ，á是你心懷中ê bó͘，á是親像你性命ê朋友，暗靜引誘你，講：咱來去服事別ê上帝，就是你kap你ê列祖平素m̄-bat-ê；
申命記 13 7| 是你四圍chiah-ê國ê上帝，離開lín近，á離開lín遠，tùi chit-ê地極到hit-ê地極ê，
申命記 13 8| 你m̄-thang thàn伊，m̄-thang聽伊，目睭m̄-thang惜伊，你m̄-thang可憐伊，也m̄-thang khǹg密伊；
申命記 13 9| 你的確tio̍h hō͘伊死；你tio̍h做頭下手beh hō͘伊死，然後眾百姓也下手；
申命記 13 10| 你tio̍h用石頭tìm hō͘伊死；因為伊想beh拔你離開耶和華你ê上帝，就是chhōa你出埃及地，做奴才ê家ê。
申命記 13 11| 就以色列眾人beh聽見來驚；無koh行chit號pháiⁿ-tāi tī lín中間。
申命記 13 12| Tī耶和華你上帝所賞賜你khiā起chiah-ê城ê一個，你若聽見講：
申命記 13 13| 有匪類tùi lín中間出，拔khiā起in ê城ê人，講：咱來去服事別ê上帝，lín前所m̄-bat ê；
申命記 13 14| 你就tio̍h探聽、查考、詳細問；看ah，果然是真，準準有chit-ê可惡ê事行tī lín中間；
申命記 13 15| 你的確tio̍h用刀thâi死khiā起hit-ê城ê百姓，將伊以及伊所有ê，伊ê cheng-siⁿ，一盡用刀滅伊；
申命記 13 16| 你tio̍h用所搶hit-ê城ê物，疊tī街市裡，用火燒hit-ê城kap所搶一切ê物，hō͘耶和華你ê上帝；hit-ê城永永做土堆，無thang koh起。
申命記 13 17| Hit-ê應該毀滅ê物，lóng m̄-thang一點á tiâu tī你ê手；hō͘耶和華soah伊ê大受氣，恩典你，憐憫你，hō͘你加添人額，照伊對你ê列祖所chiù-chōa ê；
申命記 13 18| 因為你聽耶和華你上帝ê話，守伊一切ê誡命，就是我今á日所命令你ê，來行耶和華你ê上帝所看做好ê。
申命記 14 1| Lín是耶和華lín上帝ê kiáⁿ兒，m̄-thang為tio̍h死人割家己ê身軀，也m̄-thang tī你兩蕊目睭ê中央剃光光；
申命記 14 2| 因為你做聖ê百姓，來屬tī耶和華你ê上帝；耶和華tùi地上萬百姓中，來揀你做伊特別ê百姓。
申命記 14 3| 見若可惡ê物，你lóng m̄-thang食。
申命記 14 4| 你所thang食ê cheng-siⁿ就是chiah-ê；牛、綿羊、山羊；
申命記 14 5| 鹿、kap羚羊、小鹿、野山羊、麋鹿、赤羊、姜。
申命記 14 6| Cheng-siⁿ中，見若分蹄，蹄拆做兩pêng ê，翻草ê cheng-siⁿ，lín lóng thang食伊。
申命記 14 7| 總是hiah-ê翻草ê，á是拆蹄ê，ê中間，lín m̄-thang食ê，就是chiah-ê；駱駝、兔、sa-hoan，因為伊是翻草，無分蹄，對tī lín是無清氣。
申命記 14 8| Ti，因為伊有分蹄也無翻草，對tī lín是無清氣；in ê肉lín m̄-thang食；死ê也m̄-thang摸。
申命記 14 9| Tī水中lín所thang食ê，是chiah-ê；
申命記 14 10| 見有翅有鱗ê，lín lóng thang食；見無翅無鱗ê，lín lóng m̄-thang食；對tī lín就無清氣。
申命記 14 11| 見清氣ê鳥，lín lóng thang食伊；
申命記 14 12| m̄-thang食ê就是鷹、梟、鵰；
申命記 14 13| 鸇(chian) 、小鷹、鵪(ian)kap伊ê類；
申命記 14 14| 一切ê烏鴉kap伊ê類，
申命記 14 15| 鴕鳥、公ê鴕鳥、魚鷹、雀鷹 kap伊ê類；
申命記 14 16| 暗光鳥、鴣黃、貓頭鷹，
申命記 14 17| 鵜鶘(thê-ô͘)、臭頭鷹、lô͘-chî，
申命記 14 18| 鶴、白鴒鷥kap伊ê類，戴髻鳥、蝙蝠。
申命記 14 19| 見有翅能sô ê物，對tī lín就無清氣，lín lóng m̄-thang食伊；
申命記 14 20| 見會飛清氣ê物，lín lóng thang食。
申命記 14 21| 見家己死ê物，lín lóng m̄-thang食；thang hō͘ lín門內寄腳ê人食，á是賣hō͘外國人食；因為你是聖ê百姓，屬tī耶和華你ê上帝。煮山羊á，m̄-thang用伊ê母ê奶。
申命記 14 22| 你tio̍h將你掖種所出產ê，就是你ê田園ta̍k年所出ê，十份抽一份。
申命記 14 23| 你ê五穀、酒、油，十份ê一份，kap牛羊頭水生ê，你tio̍h食伊tī耶和華你上帝ê面前，就是伊所beh揀來安置伊ê名ê所在；hō͘你學習常常敬畏耶和華你ê上帝。
申命記 14 24| 當耶和華你ê上帝賜福你ê時，耶和華你ê上帝所beh揀安置伊ê名ê所在，若離開你太遠，hit條路太長，致到你bōe能帶chiah-ê物到hia；
申命記 14 25| 你就thang換銀，將銀包起來，ni̍h tī你ê手內，去耶和華你ê上帝所beh揀ê所在；
申命記 14 26| 你用chit-ê銀照心所ài買伊，或是牛，或是羊，或是酒，或是厚酒，見若你ê心所意愛ê；tī-hia你kap你ê家眷，tī耶和華你上帝ê面前，食來歡喜；
申命記 14 27| tiàm tī你門內ê利未人，你m̄-thang放sak伊，因為伊tī lín中間無份無業。
申命記 14 28| Ta̍k-pái到三年滿，你tio̍h將hit年ê土產十份抽一份，khǹg tī你ê門內；
申命記 14 29| 因為利未人tī lín中間無份無業，伊kap出外人，以及孤兒、寡婦，tiàm tī lín門內ê，lóng thang來食到飽；致到耶和華你ê上帝tī你所做一切ê事，賜福你。
申命記 15 1| Ta̍k-pái到七年ê路尾，你tio̍h行tháu放。
申命記 15 2| tháu放ê例，就是án-ni；凡若債主借厝邊ê，tio̍h tháu放；m̄-thang對你ê厝邊kap兄弟追討；因為耶和華ê tháu放已經宣布lah。
申命記 15 3| 若是外國人你thang kā伊追討所欠ê；獨獨你ê物tī你ê兄弟ê，你ê手tio̍h tháu放伊。
申命記 15 4| 你若留心聽耶和華你上帝ê話，執守來行我今á日所命令你這一切ê誡命，就beh tī lín中間無sòng-hiong人；因為tī耶和華你ê上帝所賞賜你做業ê地，耶和華beh大大賜福你。
申命記 15 5| 
申命記 15 6| 因為耶和華你ê上帝beh照伊所應允賜福你；你beh借hō͘ chōe-chōe國，也你m̄免借；你beh管轄chōe-chōe國，也in bōe管轄你。
申命記 15 7| Tī耶和華你ê上帝所賞賜你ê地，若tī你一個城門內，你ê兄弟中，有一個sòng-hiong人kap你tī-teh，就m̄-thang對你sòng-hiong ê兄弟硬你ê心，kiu你ê手；
申命記 15 8| 的確tio̍h對伊開你ê手，照伊所欠用ê借伊，補伊ê無夠。
申命記 15 9| 你tio̍h家己謹慎，驚了你心內有pháiⁿ念頭，講：第七年，tháu放ê年，近lah，你就gîn你sòng-hiong ê兄弟，lóng m̄ hō͘伊，致到伊為tio̍h你求叫耶和華，你就有罪；
申命記 15 10| 你的確tio̍h hō͘伊；hō͘伊ê時，心內m̄-thang煩惱；因為tùi chit-ê事，耶和華你ê上帝beh tī你一切所行ê，kap你ê手所做ê，賜福你。
申命記 15 11| 因為tī hit所在，sòng-hiong人永bōe斷；所以我命令你講，Tī你ê境內，的確tio̍h對你ê兄弟，sòng-hiong ê，欠缺ê，來開你ê手。
申命記 15 12| 你ê兄弟中，若有一個希伯來ê ta-po͘人，á是希伯來ê cha-bó͘人，賣hō͘你，服事你六年；到第七年，就tháu放伊去自由。
申命記 15 13| 你tháu放伊去自由ê時，m̄-thang hō͘伊空手去；
申命記 15 14| tio̍h對你ê羊群、五穀場、酒窟中，chōe-chōe hō͘伊；照耶和華你上帝所賜福你ê，來hō͘伊。
申命記 15 15| Tio̍h記得你tī埃及地做奴才，耶和華你ê上帝救贖你；因為án-ni，我今á日命令你chit-ê事。
申命記 15 16| 伊若對你講，我無beh離開你，因為伊疼你kap你ê家眷，koh因為tiàm你hia khiā真好；
申命記 15 17| 你tio̍h用鑽á tùi門裡貫(kǹg)伊ê耳á，伊就永永做你ê奴僕。你款待你ê女婢也是án-ni。
申命記 15 18| 你tháu放伊去自由ê時，m̄-thang掠做刻虧，因為伊服事你六年，比倩工ê重倍值；耶和華你ê上帝beh tī你所做一切ê事，賜福你。
申命記 15 19| 見若牛群羊群，頭水生ê，公ê，你tio̍h分別做聖，歸hō͘耶和華你ê上帝；牛群頭水生ê，m̄-thang做工；羊群頭水生ê，m̄-thang剪伊ê毛。
申命記 15 20| 你kap你ê家眷，ta̍k年tio̍h食伊tī耶和華你上帝ê面前，就是tī耶和華所beh揀ê所在。
申命記 15 21| 若有破相ê，或是跛腳，或是chhiⁿ-mî，無論有甚麼pháiⁿ ê破相，lóng m̄-thang做祭獻hō͘耶和華你ê上帝；
申命記 15 22| thang tī你ê門內食伊；無清氣kap清氣ê人lóng thang，親像食羚羊kap鹿一樣；
申命記 15 23| 獨獨m̄-thang食伊ê血；tio̍h piàⁿ tī地裡，親像piàⁿ水一樣。
申命記 16 1| 你tio̍h注意A-pit月，來守耶和華你上帝ê pôaⁿ過節；因為耶和華你上帝tī A-pit月暝時chhōa你出埃及。
申命記 16 2| 你tio̍h tī耶和華所beh揀來安置伊ê名ê所在，對你ê羊群牛群，用逾越節ê cheng-siⁿ，獻祭hō͘耶和華你ê上帝。
申命記 16 3| 你m̄-thang用有酵ê餅chham teh食；七日久你tio̍h用無酵ê餅chham teh食，就是困苦ê餅；beh hō͘你一生ê日記得你出埃及地ê日；因為你出埃及地ê時真趕緊。
申命記 16 4| Tī你ê 四境內，七日久lóng m̄-thang看見酵；頭一日ê-hng所獻ê祭肉，m̄-thang留一點á到天光。
申命記 16 5| Tī耶和華你上帝所賞賜hiah-ê城門內，你m̄-thang獻pôaⁿ過節ê祭。
申命記 16 6| 獨獨tio̍h tī耶和華你上帝所beh揀做安置伊ê名ê所在，到ê-hng日落ê時，就是你出埃及ê時，tio̍h獻pôaⁿ過節ê祭；
申命記 16 7| tio̍h tī耶和華你上帝所beh揀ê所在，pek來食伊；隔早起你oa̍t-tò去你ê布棚。
申命記 16 8| 你tio̍h食無酵餅六日；第七日你tio̍h守耶和華你上帝ê嚴肅會；lóng m̄-thang做工。
申命記 16 9| 你tio̍h為家己算七個七日；對你起頭用鐮á割五穀ê時，就算七個七日。
申命記 16 10| 你tio̍h tī耶和華你上帝ê面前守七七日節；將你ê手ê禮物奉獻，是照你ê心所願ê，也照耶和華你ê上帝賜福你ê。
申命記 16 11| 你kap你ê kiáⁿ、cha-bó͘-kiáⁿ、奴僕、女婢，kap tiàm tī你城門內ê利未人，以及tī lín中間寄腳ê，kap孤兒、寡婦，lóng tio̍h tī耶和華你ê上帝所beh揀安置伊ê名ê所在，tī耶和華你上帝ê面前歡喜。
申命記 16 12| 你tio̍h記得你tī埃及bat做奴才；你tio̍h執守來行chiah-ê律例。
申命記 16 13| 五穀場kap酒窟所出ê，你收khǹg了後，tio̍h守搭草寮á節七日；
申命記 16 14| 守節 ê時，你kap你ê kiáⁿ、cha-bó͘-kiáⁿ、奴僕、女婢，kap tiàm tī你城門內ê利未人，以及寄腳ê，kap孤兒、寡婦，lóng tio̍h歡喜。
申命記 16 15| Tī耶和華所beh揀ê所在，你tio̍h守耶和華你ê上帝ê節七日；因為耶和華你ê上帝tī你一切ê物產，kap你ê手一切所做ê，beh賜福你，你就真大歡喜。
申命記 16 16| 你一切ê ta-po͘丁，tio̍h tī除酵節，七七節，搭寮á節，一年三pái，lóng到耶和華你上帝ê面前，tī伊所beh揀ê所在；也m̄-thang空手到耶和華ê面前；
申命記 16 17| ta̍k人tio̍h照伊ê氣力來獻，就是照耶和華你上帝所賞賜你ê福份。
申命記 16 18| 你tio̍h tī耶和華你ê上帝所賞賜ta̍k-ê城門內，照你hiah-ê支派，為家己設立審判官kap官長；in tio̍h照公義ê判斷，來審判百姓。
申命記 16 19| 你ê審判m̄-thang冤枉，m̄-thang看人ê外貌，也m̄-thang受pò͘賂；因為pò͘賂會hō͘智慧ê人目睭chhiⁿ-mî，koh會 hō͘義人ê話péng-倒tńg。
申命記 16 20| 你tio̍h追jip至公至義，hō͘你能活，承接耶和華你上帝所賞賜你ê地。
申命記 16 21| 你為家己所起耶和華你上帝ê壇，m̄-thang tī hit邊á栽甚麼樹木，做A-sià-la̍h；
申命記 16 22| 也m̄-thang為家己chhāi雕刻ê柱；這是耶和華你ê上帝所怨恨ê。
申命記 17 1| 見有破相，á是有甚麼pháiⁿ樣ê牛羊，你m̄-thang祭獻耶和華你ê上帝；因為這是耶和華你ê上帝所厭惡ê。
申命記 17 2| Tī lín中間，tī耶和華你上帝所賞賜你hiah-ê城ê中間，若tú-tio̍h有人，或是男，或是女，行耶和華你上帝所看做pháiⁿ-ê，違背伊ê約，
申命記 17 3| 去服事別ê上帝來敬拜伊，或是日，或是月，á是天頂ê萬象，是我所bē-bat命令ê；
申命記 17 4| 若有人kā你講，你也已經聽見，就tio̍h詳細探聽；看ah，果然有影，實在有chit-ê可惡ê事，行tī以色列中；
申命記 17 5| 你tio̍h將行chit-ê pháiⁿ-tāi ê ta-po͘人，á是婦人人，拖到城門外，用石頭tìm hit-ê ta-po͘人，á是婦人人，hō͘伊死。
申命記 17 6| Tio̍h憑兩個干證，á是三個干證ê嘴，應該死ê tio̍h hō͘伊死；若憑一人ê嘴做干證，就m̄-thang hō͘伊死；
申命記 17 7| 干證ê tio̍h做頭下手tìm伊，然後眾百姓也下手hō͘伊死；án-ni就tùi lín中間除去hit-ê pháiⁿ。
申命記 17 8| 你城門內若有冤家ê事，或是因為流血，或是因為相告，或是因為相phah，是你所bōe曉得斷ê，你就tio̍h起來，去耶和華你上帝所beh揀ê所在；
申命記 17 9| 見祭司利未人，kap當時ê審判官，來問in；in beh將判詞指示你；
申命記 17 10| in tī耶和華所beh揀ê所在指示你ê判詞，你tio̍h照án-ni行；見in所教示你ê，tio̍h執守來行伊；
申命記 17 11| tio̍h照in所beh教示你法度ê宗旨，也tio̍h照in所kā你講ê判斷來行；in所指示你ê判詞，你m̄-thang偏左偏右。
申命記 17 12| 若有人自專行，m̄聽祭司，就是tī-hia khiā-teh來服事耶和華你ê上帝ê，á是m̄聽審判官，就tio̍h hō͘ hit人死；án-ni你就tùi以色列中除去hit-ê pháiⁿ；
申命記 17 13| 百姓beh lóng聽見來驚，無koh自專行。
申命記 17 14| 你到耶和華你上帝所賞賜你ê地，得tio̍h hit所在來khiā起ê時，若講，我beh設立王做我ê頭，親像我四圍ê列國一樣，
申命記 17 15| 你的確tio̍h設立耶和華你上帝所揀ê人做王，做你ê頭；對你ê兄弟中設立一人做王，做你ê頭；外國人，m̄是你ê兄弟ê，你m̄-thang設立做你ê頭。
申命記 17 16| 總是王m̄-thang為tio̍h家己加添chōe-chōe隻馬，也m̄-thang為tio̍h beh加添khah-chōe隻馬，hō͘百姓tò去埃及，因為耶和華bat命令lín講：Lín莫koh tùi hit條路tò去。
申命記 17 17| 伊也m̄-thang為家己娶chōe-chōe后妃，驚了伊ê心悖謬；伊也m̄-thang為本身積聚chōe-chōe金銀。
申命記 17 18| 伊坐伊ê國位ê時，tio̍h用一本冊抄寫chit-ê律法，tio̍h tùi hit本存tī祭司利未人ê面前ê來抄伊；
申命記 17 19| Hit本tio̍h hē tī伊hia，一世人tio̍h讀伊；thang學習敬畏耶和華伊ê上帝；tio̍h執守chit-ê律法一切ê話，kap chiah-ê律例來行伊；
申命記 17 20| 免得伊自高來看輕兄弟；koh免得伊偏左偏右，來離開chit-ê誡命；thang hō͘伊kap伊ê kiáⁿ孫tī以色列中國位久長。
申命記 18 1| 祭司利未人，thong利未ê支派，in tī以色列中無份無業；in所beh食ê，就是耶和華ê火祭，kap伊ê業。
申命記 18 2| In tī in兄弟中無產業，耶和華做in ê產業，照所對in講ê。
申命記 18 3| 祭司tùi百姓所應該得tio̍h ê份就是chiah-ê；見若獻牛á是羊做祭ê，tio̍h將前腿，kap兩個嘴phóe，kap肚，hō͘祭司。
申命記 18 4| 你ê五穀，你ê酒，你ê油，起頭收成ê，kap起頭剪ê羊毛，lóng tio̍h hō͘伊。
申命記 18 5| 因為耶和華你ê上帝對你眾支派揀伊，hō͘伊kap伊ê kiáⁿ孫，奉耶和華ê名，khiā-teh，服事伊到永遠。
申命記 18 6| 若有利未人無論寄腳tī以色列中toh落一座城門內，tùi hia出來，專心意愛到耶和華所beh揀ê所在，
申命記 18 7| 就伊beh奉耶和華伊上帝ê名服事，親像伊眾兄弟hiah-ê khiā tī耶和華面前ê利未人一樣；
申命記 18 8| tī伊賣祖公ê業以外，伊所得tio̍h食ê份額tio̍h kap in憑。
申命記 18 9| 你若到耶和華你上帝所賞賜你ê地，你m̄-thang學hiah-ê國可惡ê事來行。
申命記 18 10| Lín中間m̄-thang有人hō͘ kiáⁿ cha-bó͘-kiáⁿ經過火，行邪術ê、占卜ê、看命ê、做司公ê；
申命記 18 11| 畫符ê、做童乩 ê、行魔術ê、牽亡ê；
申命記 18 12| 因為見若行hiah-ê事ê，lóng是耶和華所厭惡；也是為tio̍h chiah-ê可惡ê事，耶和華你ê上帝對你ê面前趕in出。
申命記 18 13| 你對tī耶和華你ê上帝，tio̍h做完全ê人。
申命記 18 14| 因為你所beh承接hiah-ê國，lóng聽thàn占卜ê，行邪術ê；論到你，就耶和華你ê上帝m̄准你án-ni行。
申命記 18 15| 耶和華你ê上帝beh tùi lín中間，tùi lín ê兄弟，興起先知親像我，lín tio̍h聽thàn伊。
申命記 18 16| 照你tī Hô-lia̍t聚會ê日，tùi耶和華你上帝一切所求ê，講：莫得hō͘我koh聽見耶和華我ê上帝ê聲；也莫得hō͘我koh看見chit-ê大火，免得我死無。
申命記 18 17| 耶和華就對我講，In所講ê是好。
申命記 18 18| 我beh tī in兄弟中，kā in興起一個先知親像你，我beh將我ê話hē tī伊ê嘴，伊beh將我一切所命令ê對in講。
申命記 18 19| 伊託我ê名來傳我ê話，人若m̄聽，我beh辦伊。
申命記 18 20| 總是先知自專託我ê名，講我所無命令伊講ê話，á是奉別ê上帝ê名來講：hit-ê先知tio̍h死。
申命記 18 21| 你ê心若想講：耶和華所無講ê話，阮beh-thái會知ah？
申命記 18 22| 若有先知託耶和華ê名來講ê，hit-ê事若無成，也無應驗，這是耶和華所無講ê，是hit-ê先知自專來講ê，你莫得驚伊。
申命記 19 1| 耶和華你ê上帝將來剪除hiah-ê國，就是耶和華你ê上帝用in ê地賞賜你ê，你承接in，來khiā起in ê城，kap in ê厝；
申命記 19 2| Hit時你就tio̍h tī耶和華你上帝賞賜你做業ê地，kā伊分別三個城。
申命記 19 3| Tio̍h將耶和華你上帝所賞賜你承接界內ê地，分做三坵(khu)，koh kā伊開路，hō͘ hiah-ê thâi人ê lóng thang走去hia。
申命記 19 4| Thâi死人ê走去hia，就thang得tio̍h活，hit-ê例就是án-ni；見若平素無結怨錯誤來thâi死伊ê厝邊；
申命記 19 5| 就是親像人kap伊ê厝邊去樹林，beh剉樹木，手kia̍h斧頭一下剉，beh剉hit-ê樹，斧頭肉lut去，傷tio̍h伊ê厝邊致到死，chit-ê人tio̍h走到hiah-ê城ê一個，就thang活teh；
申命記 19 6| 免得報人命ê，當伊心火to̍h ê時，追jip thâi人ê人，因為路真遠jip-tio̍h就thâi死伊；其實伊m̄應該死，因為平時伊無怨恨伊。
申命記 19 7| 所以我命令你講，Tio̍h kā伊分別三個城。
申命記 19 8| 耶和華你ê上帝，若照伊對你ê列祖所chiù-chōa-ê，開闊你ê境界，將所應允賞賜你ê列祖ê全地hō͘你；
申命記 19 9| 我今á日所命令你一切ê誡命，你若執守來行伊，疼耶和華你ê上帝，常常行伊hiah-ê道路，就tī chit三個城以外，tio̍h koh為家己加設三個城；
申命記 19 10| 免得無罪ê血流tī耶和華你上帝所賞賜你做業ê地，致到流血ê罪歸tī你。
申命記 19 11| 總是人若怨恨伊ê厝邊，bih teh起來phah伊，傷害伊到死，就走到hiah-ê城ê一個；
申命記 19 12| 伊ê城ê長老就tio̍h差人，tùi hia帶伊出來，交tī報人命ê人ê手，hō͘伊死；
申命記 19 13| 你ê目睭m̄-thang可憐伊；tī以色列中tio̍h除去無罪ê血，hō͘你thang得tio̍h福氣。
申命記 19 14| Tī耶和華你上帝所賞賜你承接ê地，m̄-thang移徙厝邊ê界址；hit-ê是前ê人所chhāi tī你續接ê業ê內面ê。
申命記 19 15| Kan-ta一人bōe-thang起來干證人甚麼pháiⁿ，甚麼罪，就是伊見所犯ê罪；的確tio̍h憑兩個干證ê人ê嘴，á是三個干證ê人ê嘴，chiah thang定伊ê案。
申命記 19 16| 若有lām-sám干證ê起來攻擊某人，干證伊行pháiⁿ，
申命記 19 17| 就chit兩個相chìⁿ ê人tio̍h khiā tī耶和華ê面前，kap當時ê祭司，kap審判官ê面前。
申命記 19 18| 審判官tio̍h詳細查問；看ah，若做干證ê人，果然是假干證，用假干證beh害伊ê兄弟，
申命記 19 19| lín就tio̍h款待伊，親像伊想beh款待伊ê兄弟ê；án-ni tùi lín中間除去hit-ê pháiⁿ。
申命記 19 20| 其餘ê人聽見lóng beh驚，就tī lín中間無koh行chit號pháiⁿ。
申命記 19 21| 你ê目睭m̄-thang可憐伊，tio̍h用命賠命，目睭賠目睭，嘴齒賠嘴齒，手賠手，腳賠腳。
申命記 20 1| 你出去kap對敵交戰ê時，看見馬、車，以及百姓比你khah-chōe-ê，m̄免驚in；因為chhōa你出埃及地ê耶和華你ê上帝kap你tī-teh。
申命記 20 2| Lín teh-beh臨陣交戰ê時，祭司tio̍h到百姓ê面前宣布；
申命記 20 3| 對in講，以色列人ah，lín tio̍h聽；lín今á日beh kap百姓對敵交戰，m̄-thang失膽，m̄-thang驚，來ngia̍uh-ngia̍uh-chhoah，也m̄-thang因為in來忍neh；
申命記 20 4| 因為耶和華lín ê上帝就是kap lín相kap去ê，beh替lín kap對敵交戰來拯救lín。
申命記 20 5| Hiah-ê官長也tio̍h對百姓宣布，講：Chī-chūi起新厝iáu未行落成ê禮 ah？伊tio̍h tò去in tau，驚了伊陣亡，別人行落成 ê禮。
申命記 20 6| Chī-chūi種葡萄園，iáu未有用tio̍h伊ê果子ah？伊也thang tò去in tau，驚了伊陣亡，別人去用伊。
申命記 20 7| Chī-chūi聘定bó͘，iáu未娶伊ah？伊也thang tò去in tau，驚了伊陣亡，別人娶伊。
申命記 20 8| Hiah-ê官長koh tio̍h對百姓宣布，講：Chī-chūi驚惶失膽ah？伊thang tò去in tau，驚了伊ê兄弟ê心消溶，親像伊ê心一樣。
申命記 20 9| Hiah-ê官長對百姓宣布明白，tio̍h設立hiah-ê軍長做頭來chhōa百姓。
申命記 20 10| 你óa近一個城beh phah ê時，tio̍h事先對伊宣布和平ê話。
申命記 20 11| 伊若用和平ê話答覆你，kā你開城門，hit中間所有ê百姓lóng beh做你ê差用，來服事你。
申命記 20 12| 伊若m̄肯kap你和好，反tńg beh kap lín交戰，lín就tio̍h圍困伊。
申命記 20 13| 耶和華你ê上帝用伊交付你，你就tio̍h用刀一盡thâi死伊hiah-ê ta-po͘丁；
申命記 20 14| 獨獨婦女、gín-ná、cheng-siⁿ，kap城內一切所搶ê物，你thang搶伊來做家己ê路用；你所搶你ê對敵ê物，就是耶和華你上帝所賞賜你ê，你thang食用。
申命記 20 15| 離開你遠遠hiah-ê城，m̄是chiah-ê列國ê城，你tio̍h án-ni款待伊。
申命記 20 16| 獨獨屬chiah-ê百姓ê城，耶和華你上帝已經賞賜你做業，其中見有喘氣ê，你m̄-thang hō͘伊活teh；
申命記 20 17| tio̍h照耶和華你上帝所命令你ê，將Hek人、A-mô͘-lī人、迦南人、Pí-lī-sé人、Hi-bī人、Iâ-pò͘-su人，一盡滅伊；
申命記 20 18| 免得in教示lín學一切可惡ê事，就是in對tī in ê上帝所行ê，致到lín得罪耶和華lín ê上帝。
申命記 20 19| 你若久久圍困一個城，攻擊beh取伊，就m̄-thang用斧頭phah-pháiⁿ樹木；因為你thang食伊ê果子，所以m̄-thang剉伊；田野ê樹木kiám是人，hō͘你圍困mah？
申命記 20 20| 獨獨你所bat m̄是thang做食物ê樹，thang剉來毀壞伊，用伊來做攻城ê器具，攻擊hit-ê kap你交戰ê城，到攻破伊。
申命記 21 1| Tī耶和華你上帝所賞賜你做業ê地，若tú-tio̍h受thâi ê人倒tī田野，m̄知是是誰 thâi死ê；
申命記 21 2| 你ê長老kap審判官tio̍h出來量伊，tùi受thâi ê人hit-tah，直到四圍hiah-ê城，
申命記 21 3| 看toh落一個城離開受thâi ê人第一近；就hit-ê城ê長老tio̍h tùi牛群中取一隻bē-bat用伊來做工，bē-bat掛擔ê牛種á；
申命記 21 4| Hit-ê城ê長老tio̍h牽牛種á到有長流水ê山谷，無種無作ê，tī hit-ê山谷kòng折牛種á ê頷頸。
申命記 21 5| 祭司利未人ê kiáⁿ孫tio̍h近óa，因為耶和華你ê上帝揀in來服事伊，託耶和華ê名祝福；所有相告、相phah ê事，lóng tio̍h照in ê話來擬斷。
申命記 21 6| Hit-ê城ê眾長老，就是離開受thâi ê人第一近ê，tio̍h tī hit-ê山谷中，所kòng折頷頸ê牛種á ê頂面來洗手；
申命記 21 7| 也beh應來講：阮ê手bē-bat流chit-ê血，阮ê目睭也bē-bat看見。
申命記 21 8| 耶和華ah，求你赦免你ê百姓以色列，你所贖回ê，莫得hō͘無罪ê血歸tī你ê百姓以色列。
申命記 21 9| Án-ni流hit-ê血ê罪kap伊無干涉；án-ni就tùi lín中間除去流無罪ê血ê罪；是你有行耶和華看做好ê。
申命記 21 10| 你出去kap你ê對敵交戰ê時，耶和華你ê上帝將in交tī你ê手，你也掠in去；
申命記 21 11| Hit時tī受掠ê人ê中間，若看見有美女，你也戀慕伊，beh娶伊做bó͘；
申命記 21 12| 就thang娶到你ê家，伊就tio̍h剃頭毛，修指甲；
申命記 21 13| thǹg去伊受掠ê時所穿ê衫，tiàm tī你ê家哀哭父母一月日；然後你thang kap伊同房，你做伊ê丈夫，伊做你ê bó͘。
申命記 21 14| 後來你若無歡喜伊，就tio̍h hō͘伊chhut-chāi伊ê意思出去，決斷m̄-thang賣錢，也m̄-thang當做女婢款待伊；因為你已經kap伊成親。
申命記 21 15| 人若有兩個bó͘，一個是伊所疼ê，一個是伊所怨ê，lóng有kā伊生kiáⁿ，總是大kiáⁿ是所怨ê bó͘生ê；
申命記 21 16| 到hō͘ kiáⁿ承接業ê日，m̄-thang立受疼ê bó͘生ê kiáⁿ做大kiáⁿ，pôaⁿ過真ê大kiáⁿ，就是受怨ê bó͘ ê kiáⁿ；
申命記 21 17| 總是tio̍h認所怨ê bó͘ ê kiáⁿ做大kiáⁿ，將所有ê業hō͘伊雙份；因為伊是伊氣力ê起頭，大kiáⁿ ê名份是伊ê。
申命記 21 18| 人若有頑皮忤逆ê kiáⁿ，m̄聽in老父ê話，á是老母ê話，in雖然警戒伊，伊猶原m̄聽in；
申命記 21 19| 伊ê父kap伊ê母tio̍h掠伊，拖伊出，帶到本城ê長老hia，就是伊本所在ê城門；
申命記 21 20| kā hit-ê城ê長老講：阮chit-ê kiáⁿ頑皮忤逆，m̄聽阮ê話，lām-sám 開錢、貪食、好酒；
申命記 21 21| Hit-ê城ê眾人就tio̍h用石頭tìm hō͘伊死；án-ni，就tùi lín中間除去hit-ê pháiⁿ。以色列眾人lóng beh聽見來驚。
申命記 21 22| 人若犯應該死ê罪，受辦罪死，你若吊伊tī柴裡，
申命記 21 23| 伊ê身屍m̄-thang吊tī柴裡過暝，的確tio̍h tī hit日埋葬伊，免得phah lâ-sâm耶和華你上帝賞賜你做業ê地；因為受吊死ê人是受上帝所咒詛ê。
申命記 22 1| 你若看見你ê兄弟ê牛，á是羊，行迷路，你m̄-thang tìⁿ無看見，你的確tio̍h hō͘伊倒tńg來你ê兄弟hia。
申命記 22 2| 你ê兄弟若離開你遠，á是你m̄-bat伊，就tio̍h牽到你ê厝，留tī你hia，thèng候你ê兄弟來chhē，你chiah還伊。
申命記 22 3| 你ê兄弟ê驢，á是伊ê衫，無論伊失落甚麼，伊失落，你所拾tio̍h ê，lóng tio̍h án-ni行，m̄-thang tìⁿ做無看見。
申命記 22 4| 你若看見你ê兄弟ê驢，á是牛，跋倒tī路裡，m̄-thang tìⁿ做無看見，的確tio̍h幫贊伊，扶伊起來。
申命記 22 5| 婦人人m̄-thang穿ta-po͘人所穿ê，ta-po͘人也m̄-thang穿婦人人ê衫；因為見若án-ni行ê，是耶和華你上帝所厭惡ê。
申命記 22 6| 你若tī路裡tú-tio̍h鳥siū，或是tī樹裡，或是tī地裡，內面有鳥á-kiáⁿ，á是鳥卵，鳥母àⁿ鳥kiáⁿ，á是孵卵，你m̄-thang掠鳥kiáⁿ續掠鳥母；
申命記 22 7| 的確tio̍h放鳥母去，總是鳥á-kiáⁿ你thang掠去；án-ni你就thang享受福氣koh食長歲壽。
申命記 22 8| 你若起新厝，tio̍h做欗杆tī厝頂，免得人tùi hia跋落來；流血ê罪就歸tī你ê厝。
申命記 22 9| M̄-thang用兩樣ê種子掖tī你ê葡萄園；驚了做一下無去，就是你所掖ê種子結實ê，kap你ê葡萄園結實ê，lóng無thang su-khia用。
申命記 22 10| M̄-thang用牛kap驢相kap犁田。
申命記 22 11| M̄-thang穿chham-chhap ê布料、羊毛kap幼苧合織ê。
申命記 22 12| 你所moa ê衫tio̍h tī伊ê四圍做鬚。
申命記 22 13| 人若娶bó͘，kap伊同房，
申命記 22 14| 後來怨恨伊，譭謗伊pháiⁿ-tāi，phah-pháiⁿ伊ê名，講：我娶chit-ê cha-bó͘-kiáⁿ，kap伊同房，看伊無在室女ê憑據；
申命記 22 15| Cha-bó͘-kiáⁿ ê父母tio̍h the̍h cha-bó͘-kiáⁿ在室女ê憑據出來，帶到伊本城門ê長老hia；
申命記 22 16| Cha-bó͘-kiáⁿ ê老父tio̍h對長老講：我用我ê cha-bó͘-kiáⁿ hō͘ chit-ê人做bó͘，伊怨恨伊；
申命記 22 17| 看ah，伊譭謗伊pháiⁿ-tāi，講：我看你ê cha-bó͘-kiáⁿ無在室女ê憑據；其實chit-ê是我ê cha-bó͘-kiáⁿ在室女ê憑據。父母就將hit-ê布排tī本城長老ê面前。
申命記 22 18| Hit-ê城ê長老tio̍h掠hit-ê人來責罰伊；
申命記 22 19| 也tio̍h罰伊一百銀，hō͘ cha-bó͘-kiáⁿ ê老父；因為伊有加誣以色列在室女ê pháiⁿ名；cha-bó͘-kiáⁿ猶原做伊ê bó͘，一世人m̄-thang離出伊。
申命記 22 20| 總是chit-ê事若是真ê，cha-bó͘-kiáⁿ無在室女ê憑據；
申命記 22 21| in tio̍h掠hit-ê cha-bó͘-kiáⁿ到伊ê老父ê厝ê門口，伊本城ê人tio̍h用石頭kā伊tìm死；因為伊tī以色列中行見笑ê事，tī伊ê老父ê家行淫亂；án-ni就tùi lín中間除去hit-ê pháiⁿ。
申命記 22 22| 若tú-tio̍h有人kap嫁丈夫ê婦人人同房，姦夫kap hit-ê婦人人lóng tio̍h hō͘ in死；án-ni就tùi以色列ê中間除去hit-ê pháiⁿ。
申命記 22 23| 若有cha-bó͘-kiáⁿ，是在室女ê，已經做人定tio̍h，有人tī城內tú-tio̍h伊，kap伊同房；
申命記 22 24| 就lín tio̍h掠chit兩人出去到hit-ê城門，用石頭tìm死in；cha-bó͘-kiáⁿ，因為伊tī城內iáu-kú無哮救；ta-po͘人，因為伊凌辱伊ê厝邊ê bó͘；án-ni就tùi lín中間除去hit-ê pháiⁿ。
申命記 22 25| 總是若有人tī田野tú-tio̍h已經聘定tio̍h ê cha-bó͘-kiáⁿ，hit人kā伊強姦；kan-ta hit-ê kā伊強姦ê人tio̍h死；
申命記 22 26| 總是hit-ê cha-bó͘-kiáⁿ你m̄-thang怎樣辦伊；因為hit-ê cha-bó͘-kiáⁿ無應該死ê事；chit-ê tāi-chì是親像人起來攻擊伊ê厝邊，thâi死伊一樣；
申命記 22 27| 因為伊tī田野tú-tio̍h伊，hit-ê做人定tio̍h ê cha-bó͘-gín-ná哮救，也無人救伊。
申命記 22 28| 若ta-po͘人tú-tio̍h 未配人ê在室女，擒伊kap伊私通，hō͘人看見，
申命記 22 29| 就hit-ê kap伊私通ê人，tio̍h the̍h五十ê銀，hō͘ cha-bó͘-gín-ná ê老父，因為伊已經凌辱伊；就tio̍h娶伊做bó͘，一世人m̄-thang離伊。
申命記 22 30| 人m̄-thang娶老父ê後bó͘做bó͘，m̄-thang掀開伊ê老父ê衫á裾。
申命記 23 1| 見若外腎受傷ê，á是受閹割ê，m̄-thang入耶和華ê會。
申命記 23 2| 私通來生ê kiáⁿ m̄-thang入耶和華ê會；雖然到伊ê十代，也m̄-thang入耶和華ê會。
申命記 23 3| A-bûn人á是Mô͘-ap人，m̄-thang入耶和華ê會；雖然到in ê十代，永遠bōe-thang入耶和華ê會；
申命記 23 4| 因為lín出埃及ê時，in無用食物kap水，tī路裡迎接lín；koh因為in對敵lín，倩Bí-só͘ pho-tāi-bí ê Pì-toa̍t人，Pí-jíⁿ ê kiáⁿ，Pa-lân來咒詛lín。
申命記 23 5| 總是耶和華你ê上帝m̄聽Pa-lân；耶和華你ê上帝hō͘ hit-ê咒詛變做祝福你；因為耶和華你ê上帝疼你。
申命記 23 6| 你一世人到永遠m̄-thang kā in圖謀平安kap福氣。
申命記 23 7| M̄-thang怨恨Í-tong人，因為伊是你ê兄弟；m̄-thang怨恨埃及人，因為lín bat出外tī-hia；
申命記 23 8| in所生ê kiáⁿ孫到第三代thang入耶和華ê會。
申命記 23 9| 你ê軍隊出去攻擊你ê對敵，tī營盤tio̍h家己禁戒一切ê pháiⁿ事。
申命記 23 10| Lín中間若有人，tī暝時所tú-tio̍h-ê，來bak無清氣，伊就tio̍h出去到營外，m̄-thang入營內；
申命記 23 11| 到beh暗ê時，伊tio̍h用水洗，到日落chiah thang入營。
申命記 23 12| 你tī營外揀一位thang出去到外面ê所在；
申命記 23 13| tī你ê器具內tio̍h有托á；你tī外面出恭(*放屎)ê時，tio̍h用伊掘土，chiah oa̍t-tńg身，蓋你所放ê；
申命記 23 14| 因為耶和華你ê上帝四界行tī你ê營內，beh拯救你，將你ê對敵交hō͘你；所以你ê營盤應該tio̍h有聖潔；免得伊看見你中間有污穢，就離開你。
申命記 23 15| 若有奴僕脫離伊ê主人，走到你hia，你m̄-thang將伊交hō͘伊ê主人；
申命記 23 16| 伊beh kap你tiàm，khiā你中間，tī伊所揀你一個城門內ê所在，就是伊所歡喜ê；你m̄-thang欺負伊。
申命記 23 17| 以色列ê女子中m̄-thang有妓女。	以色列ê男子中m̄-thang有攣童。
申命記 23 18| 娼妓所得tio̍h ê錢，á是狗類ê工錢，你m̄-thang 帶入耶和華你上帝ê殿來謝願；因為chit兩項lóng是耶和華你上帝所厭惡ê。
申命記 23 19| 你ê兄弟或是對你借錢銀，á是借食物，借見若能生利息ê物，你lóng m̄-thang the̍h伊ê利息；
申命記 23 20| 你借外族ê人，thang the̍h伊ê利息，總是借你ê兄弟就m̄-thang the̍h伊ê利息；thang hō͘耶和華你上帝tī你所去beh得tio̍h做業ê地，tī你ê手所做一切ê事，賜福你。
申命記 23 21| 你對耶和華你ê上帝下願，謝伊m̄-thang 延chhiân；因為耶和華你ê上帝的確beh對你討；你若無謝，就有罪；
申命記 23 22| 你若無下願，就無罪。
申命記 23 23| 見若對你ê嘴所出ê，照你已經下願tī耶和華你上帝來甘心獻ê，就是你ê嘴所允，你tio̍h執守來行伊。
申命記 23 24| 你入你ê厝邊ê葡萄園，thang chhut-chāi意思食葡萄到飽；總是m̄-thang貯tī你ê器具內。
申命記 23 25| 你入你ê厝邊iáu未割ê五穀中，thang用手摘伊ê穗；總是m̄-thang用鐮á割你ê厝邊ê五穀。
申命記 24 1| 人若娶bó͘，然後看伊ê bó͘ m̄中意(tèng-ì)，因為伊知伊有無合宜ê事，就thang寫離書hō͘伊，交伊ê手，差伊離開伊ê家。
申命記 24 2| 婦人人離開伊ê家了後，thang去嫁別人。
申命記 24 3| 若是後ê丈夫怨恨伊，也寫離書交伊ê手，kah伊離開伊ê家，á是伊後ê丈夫娶伊做bó͘就死；
申命記 24 4| 就hit-ê前ê丈夫已經kah伊去ê，bōe得thang tī伊phah lâ-sâm以後，koh娶伊做bó͘；因為這是耶和華所厭惡ê；m̄-thang hō͘耶和華你ê上帝所賞賜你做業ê地來犯罪。
申命記 24 5| 新娶bó͘ ê人m̄-thang去交戰，也m̄-thang交代伊辨理甚麼事；thang hō͘伊tī家內清閒一年，thang hō͘伊所娶ê bó͘歡喜。
申命記 24 6| M̄-thang用人ê石磨，á是石磨ê頂楯(téng-tún)，做準當；因為這是用人ê性命做準當。
申命記 24 7| 若tú-tio̍h人拐以色列中一個兄弟，款待伊做奴才，á是賣伊，hit-ê拐棍就tio̍h hō͘伊死；án-ni，就tùi lín中間除去hit-ê pháiⁿ。
申命記 24 8| Thái-ko ê pháiⁿ症頭，你tio̍h真細膩；祭司利未人一切所教示lín-ê，tio̍h照án-ni來行；我所命令in-ê，lín tio̍h執守來行；
申命記 24 9| 早出埃及ê時，耶和華你上帝tī路裡對Bí-lī-àm所行ê，你tio̍h記得。
申命記 24 10| 你無論用甚麼借厝邊，m̄-thang入伊ê家the̍h準當，
申命記 24 11| 你tio̍h khiā tī外面，thèng候kā你借ê人the̍h準當出來hō͘你；
申命記 24 12| Hit人若是sòng-hiong，你m̄-thang留伊ê準當過暝；
申命記 24 13| 日落ê時，的確tio̍h用hit-ê準當還伊，hō͘伊用伊ê衫kah teh睏；伊就kā你祝福；這tī耶和華你上帝ê面前，beh算做你ê義。
申命記 24 14| 困苦sòng-hiong ê倩工人，無論是你ê兄弟，á是出外人tiàm tī你ê地，tī你ê城門內ê，你m̄-thang欺負伊；
申命記 24 15| 伊ê工錢你hit日tio̍h hō͘伊，m̄-thang thèng候到日落了；因為伊sòng-hiong，掛心tī hit-ê；驚了伊因為你來對耶和華喉叫，你就有罪。
申命記 24 16| M̄-thang因為kiáⁿ來hō͘老父死，也m̄-thang因為老父來hō͘ kiáⁿ死；ta̍k人tio̍h為tio̍h家己ê罪來死。
申命記 24 17| 你審判，m̄-thang冤枉出外人kap無父 ê kiáⁿ，也m̄-thang the̍h寡婦ê衣裳做準當；
申命記 24 18| 你tio̍h記得你tī埃及bat做奴才，耶和華你ê上帝救贖你tùi hia出；所以我命令你tio̍h án-ni行。
申命記 24 19| 你tī田裡收割五穀，若bōe記得一束tī田裡，m̄-thang koh oat去the̍h，tio̍h留 hō͘出外人kap孤兒、寡婦，致到耶和華你ê上帝beh tī你ê手所做一切ê事，賜福你。
申命記 24 20| 你phah你ê橄欖樹以後m̄-thang koh巡hiah-ê樹枝；tio̍h留hō͘出外人kap孤兒、寡婦。
申命記 24 21| 你挽你ê葡萄，所chhun-ê m̄-thang koh挽，tio̍h留hō͘出外人，kap孤兒、寡婦；
申命記 24 22| 你也tio̍h記得你tī埃及地bat做奴才；所以我命令你tio̍h án-ni行。
申命記 25 1| 人若有冤家來對訊，官府判斷伊，就tio̍h定義人做義，定pháiⁿ人做pháiⁿ。
申命記 25 2| Pháiⁿ人若應該受phah，審判官tio̍h hō͘伊仆tī地裡，tī伊ê面前，照伊ê罪，照數額phah伊；
申命記 25 3| 獨獨thang phah伊四十下，m̄-thang過數額；若過數額，phah伊khah-chōe下，就你ê兄弟hō͘你看輕。
申命記 25 4| 牛teh-lún五穀，m̄-thang láng伊ê嘴。
申命記 25 5| 兄弟相kap khiā起，其中若一個死無kiáⁿ，死人ê bó͘ m̄-thang嫁外人，伊丈夫ê小弟tio̍h入去伊hia，娶伊做bó͘，來盡小叔ê本份；
申命記 25 6| 伊所生ê大kiáⁿ，tio̍h續接死ê兄ê名份，免得伊ê名tī以色列中消滅。
申命記 25 7| Hit人若m̄願意娶伊ê兄嫂，伊ê兄嫂就tio̍h到城門ê長老hia講：我ê丈夫ê小弟m̄肯tī以色列中kā伊ê兄傳一個名字，無beh kā我盡小叔ê本份。
申命記 25 8| 伊城內ê長老就tio̍h叫伊來，kā伊講；伊若執意講：我無beh娶伊；
申命記 25 9| 伊ê兄嫂就tio̍h tī長老ê面前就近伊，thǹg hit人腳裡ê鞋，phùi-nōa tī伊ê面，講：見若無beh為tio̍h兄建立伊ê家ê，tio̍h án-ni款待伊；
申命記 25 10| tī以色列中，伊ê名beh稱做thǹg鞋ê ê家。
申命記 25 11| 若有兩人相phah，其中一人ê bó͘近óa來，beh救伊ê丈夫脫離phah伊ê人ê手，伸手擒tiâu hit人ê下體；
申命記 25 12| 就tio̍h斬斷婦人人ê手，目睭m̄-thang可憐伊。
申命記 25 13| 你ê袋á內m̄-thang有兩樣ê秤子(phêng-chí)，有粒大，有粒細；
申命記 25 14| 厝內m̄-thang有兩樣ê升(chin)、斗，有ê大，有ê 細；
申命記 25 15| tio̍h用準準公平ê秤子，準準公平ê升、斗；thang hō͘你tī耶和華你上帝所賞賜ê地食長歲壽；
申命記 25 16| 因為見若行chiah-ê tāi-chì，kap行不義ê，lóng是耶和華你上帝所厭惡ê。
申命記 25 17| 你tio̍h記得lín出埃及ê時，A-má-le̍k人tī路裡所款待你ê；
申命記 25 18| 伊tī路裡tú-tio̍h你，當你困苦厭倦ê時，有怎樣phah你後隊，就是tī你後面ê軟弱ê；伊也無驚畏上帝。
申命記 25 19| 所以到耶和華你上帝救你脫離四圍lóng總ê對敵，tī耶和華你上帝賞賜你做業ê地，得tio̍h平安，hit時你tio̍h將A-má-le̍k ê名字，tùi天下擦消，m̄-thang bōe記得。
申命記 26 1| 你已經到耶和華你ê上帝所賞賜你做業ê地，承接來khiā起伊，
申命記 26 2| 就tio̍h tùi耶和華你ê上帝賞賜你ê地，將所收ta̍k項起頭熟ê土產，the̍h淡薄，hē tī筐裡，去耶和華你上帝所beh揀安置伊ê名ê所在；
申命記 26 3| tio̍h去見當時做祭司ê，kā伊講，我今á日對耶和華你ê上帝講明，我已經到耶和華對咱ê列祖chiù-chōa賞賜咱ê地。
申命記 26 4| 祭司就tùi你ê手接hit筐，來hē tī耶和華你上帝ê壇前。
申命記 26 5| 你tio̍h tī耶和華你上帝ê面前講：我ê祖是一個teh-beh死ê A-lân人，落去埃及寄腳tī-hia，人額少少；tī-hia成做一國大koh強，人額koh chōe。
申命記 26 6| 埃及人pháiⁿ款待阮，苦楚阮，用苦工kah阮做；
申命記 26 7| Tùi hit-tia̍p，阮哀求耶和華阮列祖ê上帝，耶和華聽阮ê聲，看見阮ê苦楚，阮ê tio̍h磨，阮ê壓迫；
申命記 26 8| 耶和華就用大權能ê手，kap伸出ê手骨，kap大thang驚ê事，kap神蹟、奇事，chhōa阮出埃及，
申命記 26 9| koh chhōa阮到chit所在，用chit-ê地賞賜阮，就是流奶kap蜜ê地。
申命記 26 10| 看ah，chit-ê地起頭熟ê，耶和華ah，你所賞賜我ê，我taⁿ已經帶來。後來你tio̍h將伊hē tī耶和華你上帝ê面前，tī耶和華你上帝ê面前敬拜伊。
申命記 26 11| 你kap利未人，以及lín中間ê出外人，tio̍h因為耶和華你上帝所賞賜你kap你ê家眷一切ê福份來歡喜。
申命記 26 12| Ta̍k-pái到第三年，就是十份抽一份ê年，你抽一切ê土產十份ê一份，分hō͘利未人，kap出外人，kap孤兒、寡婦，hō͘ in tī你ê城門，thang得tio̍h食飽。
申命記 26 13| 你koh tio̍h對耶和華你上帝ê面前講：我已經tùi我ê家the̍h出聖物，續hō͘利未人kap出外人，kap孤兒、寡婦，是照你所命令我一切ê誡命；你ê誡命我lóng無犯tio̍h，也無bōe記得；
申命記 26 14| 居喪ê時，我bē-bat食伊，無清氣ê時，我bē-bat the̍h起來，也無用伊做死人ê路用；我聽thàn耶和華我上帝ê話，lóng照你一切所命令我ê來行。
申命記 26 15| 求你tùi天裡，tùi你khiā起ê聖所，àⁿ落看，賜福你ê百姓以色列，kap你所賞賜阮ê地，照你所對阮ê列祖chiù-chōa ê，就是流奶kap蜜ê地。
申命記 26 16| 今á日耶和華你ê上帝命令你行chiah-ê律例法度；所以你tio̍h盡心盡性執守來行伊；
申命記 26 17| 今á日你承認耶和華做你ê上帝，穩beh行伊ê道路，守伊ê律例、誡命，法度，聽thàn伊ê話。
申命記 26 18| 耶和華今á日也承認你做伊家己特別ê百姓，照伊所應允你ê，hō͘你守伊一切ê誡命；
申命記 26 19| koh hō͘你對tī榮光、名聲、尊貴，pôaⁿ過伊所創造萬國ê百姓；hō͘你歸tī耶和華你ê上帝，做聖潔ê百姓，照伊所講ê。
申命記 27 1| 摩西kap以色列chiah-ê長老命令百姓講：Lín tio̍h守我今á日所命令lín一切ê誡命。
申命記 27 2| Lín過約旦，到耶和華你上帝所賞賜你ê地，hit日tio̍h khiā幾塊大石，用灰抹伊；
申命記 27 3| 你已經過去，tio̍h寫chit-ê律法一切ê話tī hit頂面，thang hō͘你入去耶和華你ê上帝所賞賜你ê地，就是流奶kap蜜ê地，照耶和華你列祖ê上帝所應允你ê。
申命記 27 4| Lín已經過約旦，就tio̍h tī Í-pa-lō͘山khiā我今á日所命令lín hiah-ê石，用灰抹伊。
申命記 27 5| Tī-hia tio̍h為耶和華你ê上帝起一座壇，就是石ê壇，tī hit頂面m̄-thang動tio̍h鐵器；
申命記 27 6| tio̍h用無過phah ê石起耶和華你上帝ê壇；
申命記 27 7| tī hit頂面tio̍h獻燒祭hō͘耶和華你ê上帝；koh tio̍h獻謝恩祭；也tī-hia食，tī耶和華你上帝ê面前歡喜。
申命記 27 8| 你tio̍h將chit-ê律法一切ê話，寫明tī hiah-ê石裡。
申命記 27 9| 摩西kap祭司利未人，吩咐以色列眾人講：以色列ah，tio̍h靜靜來聽；今á日你成做耶和華你上帝ê百姓；
申命記 27 10| 所以tio̍h聽thàn耶和華你上帝ê話，行伊ê誡命律例，就是我今á日所命令你ê。
申命記 27 11| 當hit日，摩西命令百姓講：
申命記 27 12| Lín過約旦了後，西門、利未、猶大、以撒迦、約瑟、便雅憫，chiah-ê支派，tio̍h khiā tī Ki-lī-sim山來祝福百姓；
申命記 27 13| Liû-piān、Ka-tek、A-siat、Se-pò͘-lûn、Tàn、Ná-hut-tha-lī，chiah-ê支派，tio̍h khiā tī Í-pa-lō͘山來宣布咒詛。
申命記 27 14| 利未人tio̍h大聲對以色列眾人講；
申命記 27 15| 見若人製造偶像，刻ê，á是鑄ê，耶和華所厭惡ê，就是師傅ê手所做ê，chhāi tī暗靜ê所在，hit人tio̍h受咒詛。百姓lóng tio̍h應講，A-bēng。
申命記 27 16| 看輕老父á是老母ê，tio̍h受咒詛。百姓lóng tio̍h講：A-bēng。
申命記 27 17| 移徙厝邊ê界址ê，tio̍h受咒詛。百姓lóng tio̍h講：A-bēng。
申命記 27 18| Hō͘ chhiⁿ-mî人行m̄-tio̍h路ê，tio̍h受咒詛。百姓lóng tio̍h講：A-bēng。
申命記 27 19| 審判來冤枉出外人kap孤兒、寡婦ê，tio̍h受咒詛。百姓lóng tio̍h講：A-bēng。
申命記 27 20| Kap老父ê後bó͘同房ê tio̍h受咒詛，因為伊有掀開伊ê老父ê衫á裾。百姓lóng tio̍h講：A-bēng。
申命記 27 21| 無論kap甚麼獸交合-ê tio̍h受咒詛。百姓lóng tio̍h講：A-bēng。
申命記 27 22| 人kap siâng父ê姊妹，á是siâng母 ê姊妹，同房，hit人tio̍h受咒詛。百姓lóng tio̍h講：A-bēng。
申命記 27 23| Kap丈母同房ê tio̍h受咒詛。百姓lóng tio̍h講：A-bēng。
申命記 27 24| 暗靜phah死厝邊ê tio̍h受咒詛。百姓lóng tio̍h講：A-bēng。
申命記 27 25| 受pò͘賂來害死無罪ê人ê tio̍h受咒詛。百姓lóng tio̍h講：A-bēng。
申命記 27 26| 無堅守chiah-ê律法ê話來行ê tio̍h受咒詛。百姓lóng tio̍h講：A-bēng。
申命記 28 1| 你若致意聽耶和華你ê上帝ê話，守伊一切ê誡命來行伊，就是我今á日所命令你ê，耶和華你ê上帝beh hō͘你pôaⁿ過天下萬國；
申命記 28 2| 你若聽耶和華你上帝ê話，就chiah-ê所祝福ê beh jip你，beh到tī你；
申命記 28 3| 你tī城內beh得tio̍h福氣，tī田裡beh得tio̍h福氣；
申命記 28 4| 你ê身軀所生ê，你ê土地所出ê，你ê cheng-siⁿ所出ê，以及牛ê牛á-kiáⁿ，羊 ê羊á-kiáⁿ，lóng beh得tio̍h福氣。
申命記 28 5| 你ê筐á kap你chhiau麵ê器具，lóng beh得tio̍h福氣。
申命記 28 6| 你入來beh得tio̍h福氣；出去也beh得tio̍h福氣。
申命記 28 7| 你ê對敵起來攻擊你ê，耶和華beh hō͘ in thâi輸tī你ê面前；in tùi一條路出來攻擊你，beh tī你ê面前tùi七條路來走。
申命記 28 8| 耶和華beh命令福氣hō͘你，tī你ê粟倉，kap你ê手所做一切ê事；也beh賜福你tī耶和華你上帝所賞賜你ê地。
申命記 28 9| 你若守耶和華你上帝ê誡命，行伊ê道路，耶和華beh設立你做伊家己聖ê百姓，照伊所對你chiù-chōa ê；
申命記 28 10| 天下萬百姓看見你屬tī耶和華ê名下，就beh驚畏你。
申命記 28 11| 你tī耶和華對你ê列祖chiù-chōa賞賜你ê地，耶和華beh hō͘你ê身軀所生ê，cheng-siⁿ所出ê，土地所出ê，充足有chhun。
申命記 28 12| 耶和華beh kā你開伊天裡寶貝ê庫房，落及時ê雨 tī你ê地，tī你ê手所做一切ê事賜福你；你beh借hō͘ chōe-chōe國，也你m̄免借。
申命記 28 13| 你若聽thàn耶和華你ê上帝ê誡命，就是我今á日所命令你ê，執守來行伊，無偏左，無偏右，來歪chhoa̍h我今á日所命令你chiah-ê話，去thàn別ê上帝來服事伊，耶和華就beh hō͘你做頭，無最尾；你beh tiàm tī頂面，無tiàm tī下面。
申命記 28 14| (合併tī頂一節)
申命記 28 15| 你若無聽thàn耶和華你上帝ê話，無執守來行伊一切ê誡命、律例，就是我今á日所命令你ê，chiah-ê咒詛就beh jip-tio̍h你，beh到tī你。
申命記 28 16| Tī城內你beh受咒詛；tī田裡你也beh受咒詛。
申命記 28 17| 你ê筐á kap你chhiau麵ê器具，lóng beh受咒詛。
申命記 28 18| 你ê身軀所生ê，你ê地所出ê，以及牛ê牛á-kiáⁿ，羊 ê羊á-kiáⁿ，lóng beh受咒詛。
申命記 28 19| 你入來beh受咒詛；出去也beh受咒詛。
申命記 28 20| 因為你所行ê pháiⁿ來棄sak我，耶和華beh tī你ê手所做一切ê事，hō͘咒詛、擾亂、責罰，到tī你，直到你受毀滅，緊緊滅無。
申命記 28 21| 耶和華beh hō͘瘟疫纏你，到伊滅無你tī你所入去承接ê地。
申命記 28 22| 耶和華beh用消瘦、熱病、發炎、毒熱、刀劍、枯焦、朽爛，攻擊你；chiah-ê lóng beh追jip你，到你滅無。
申命記 28 23| 你頭殼頂ê天beh變做銅，腳下ê地beh變做鐵。
申命記 28 24| 耶和華beh hō͘你地上ê雨變土粉，變沙；伊beh tùi天落tī你，到你滅無。
申命記 28 25| 耶和華beh hō͘你thâi輸tī你對敵ê面前；你tùi一條路出去抵敵in，beh tī in ê面前tùi七條路來逃走；你beh tī天下萬國中流落。
申命記 28 26| 你ê身屍beh hō͘空中ê飛鳥kap地上ê走獸做食物，也無人趕伊。
申命記 28 27| 耶和華beh用埃及ê癰(iong)、痔瘡、癬、疥，bōe醫ê，來phah你。
申命記 28 28| 耶和華beh用顛狂、chhiⁿ-mî、心ê驚惶phah你；
申命記 28 29| 你beh tī日中晝四界摸，親像chhiⁿ-mî ê暗摸sa；你ê路bōe興通，常常tú-tio̍h制壓、搶奪，無人拯救你。
申命記 28 30| 你beh聘定bó͘，別人kap伊同房；你beh起厝，無thang khiā tī hit內面；你beh栽種葡萄園，也bōe得tio̍h食伊ê果子。
申命記 28 31| 你ê牛thâi tī你ê目睭前，你無thang食tio̍h；你ê驢tī你ê目前受搶奪，m̄還你；你ê 羊 beh歸你ê對敵，無人替你救伊。
申命記 28 32| 你ê kiáⁿ cha-bó͘-kiáⁿ beh交tī別國ê百姓，你ê目睭beh看，thong日瞭望伊，到失明；你ê手也無力thang做甚麼。
申命記 28 33| 你ê土產，kap你tio̍h磨所得tio̍h ê，beh hō͘你所m̄-bat ê國民食了了；你kan-ta受欺負，受壓制；
申命記 28 34| 你為tio̍h你ê目睭所看見ê事，beh致到顛狂。
申命記 28 35| 耶和華beh用bōe醫得ê毒癰phah你，tī你ê腳頭u、腳腿，對你ê腳掌到頭殼頂。
申命記 28 36| 耶和華beh遷徙你kap你所設立管轄你ê王，到你kap你ê列祖所m̄-bat ê國，tī-hia你beh服事別ê上帝，是柴ê，石ê；
申命記 28 37| 你tī耶和華所beh chhōa你到ê列國中，beh hō͘人gông-ngia̍h，hō͘人做話柄，受譏刺；
申命記 28 38| 你beh帶chōe-chōe種子到田裡，但是所收ê是真少；因為草蜢beh食伊。
申命記 28 39| 你beh栽種葡萄園來修整伊，總是無thang lim酒，無thang挽果子；因為蟲beh食伊。
申命記 28 40| Thong境內你beh有橄欖樹，總是無伊ê油 thang抹你ê身軀；因為你ê橄欖樹bōe tiâu粒。
申命記 28 41| 你beh生kiáⁿ cha-bó͘-kiáⁿ，無thang做你ê；因為in beh hō͘人掠去。
申命記 28 42| 你ê樹木，kap你ê土產，草蜢beh一盡食伊。
申命記 28 43| 你中間ê出外人beh ná升ná高，你beh ná降ná低；
申命記 28 44| 伊beh借你，也你無thang借伊；伊beh做頭，你beh做尾。
申命記 28 45| Chiah-ê咒詛beh lóng到tī你，beh追你，beh jip-tio̍h你，到你滅無；因為你無聽thàn耶和華你上帝ê話，無守伊所命令你hiah-ê誡命律例；
申命記 28 46| Chiah-ê咒詛beh到tī你kap你ê後裔，做神蹟奇事，到永遠。
申命記 28 47| 因為你無為tio̍h你ê好額，用歡喜ê心快樂ê意思，來服事耶和華你ê上帝；
申命記 28 48| 所以你beh tú-tio̍h iau餓、嘴乾、thǹg-theh，無半項物，服事耶和華所差來攻擊你ê對敵；伊beh用鐵擔掛tī你ê頷頸，到滅無你。
申命記 28 49| 耶和華beh tùi遠遠，tùi地極，chhōa一國親像鷹飛來攻擊你；hit-ê國ê話，你bōe曉聽；
申命記 28 50| Hit-ê國ê人面hiông-kài-kài，無體貼老人，也無憐憫gín-ná；
申命記 28 51| in beh食你ê cheng-siⁿ所生ê，kap你ê土產，到你滅無；你ê五穀、酒、油，以及牛ê牛á-kiáⁿ，羊ê羊á-kiáⁿ，lóng無kā你留teh，到in滅無你。
申命記 28 52| 伊beh圍困你tī你ta̍k-ê城門內，到你所óa靠高koh堅固ê城牆lóng倒壞tī你ê全地；伊beh圍困你tī你ta̍k-ê城門內，tī耶和華你上帝所賞賜你ê全地。
申命記 28 53| 你ê對敵圍困你，你tī窘迫困苦ê中間，beh食你ê身軀所生ê，就是耶和華你上帝所賞賜你ê kiáⁿ cha-bó͘-kiáⁿ ê肉。
申命記 28 54| Lín中間幼秀不止細膩ê人，目睭beh gîn伊ê兄弟，kap伊心懷中ê bó͘，以及其餘所chhun ê kiáⁿ兒；
申命記 28 55| 致到伊無beh用伊所食kiáⁿ兒ê肉，分一點á hō͘ in中間ê一人；因為你tī ta̍k-ê城門內，受對敵圍困大大窘迫你ê時，伊無chhun半項。
申命記 28 56| Lín中間幼秀細膩ê婦人人，因為伊ê幼秀細膩平素m̄敢用腳掌踏地ê，beh gîn伊心懷中ê丈夫，kap伊ê kiáⁿ，伊ê cha-bó͘-kiáⁿ，
申命記 28 57| 以及伊身軀所出ê衣(ui)，kap伊所生hiah-ê kiáⁿ；因為tī你受圍，hō͘對敵tī你chiah-ê城門內窘迫你困苦ê時，伊因為百項物欠缺，所以beh偷食伊。
申命記 28 58| 若你無執守來行chit本冊所記律法一切ê話，無敬畏有榮光thang驚畏ê名，就是耶和華你ê上帝，
申命記 28 59| 耶和華就beh用奇怪ê災厄，就是極大極久ê災厄，kap極重極久ê病，到tī你以及你ê後裔；
申命記 28 60| 也beh hō͘你所驚埃及hiah-ê病症lóng臨到tī你，也beh纏tī你ê身軀；
申命記 28 61| 連hiah-ê無記tī chit本律法ê冊ê災厄病症，耶和華beh hō͘伊lóng到tī你，到你滅無。
申命記 28 62| Lín前雖然親像天頂ê星hiah-chōe，總是因為你無聽thàn耶和華你上帝ê話，所以你所chhun ê數額就beh少少。
申命記 28 63| 前耶和華掠賜福lín hō͘ lín興旺做歡喜，後來耶和華也beh掠毀滅lín，滅無lín，做歡喜；lín也beh tùi lín所入去承接ê地受拔起來。
申命記 28 64| 耶和華beh hō͘ lín四散tī萬百姓中，tùi地chit-ê極頭到地hit-ê極頭；你beh tī-hia服事別ê上帝，是你kap你ê列祖所m̄-bat，柴ê，石ê。
申命記 28 65| Tī hiah-ê國內，你bōe得tio̍h安然，你ê腳也bōe得tio̍h歇睏；耶和華也beh hō͘你tī-hia心pho̍k-pho̍k-chhéng，目睭失明，精神衰敗；
申命記 28 66| 你ê性命tī你ê面前無tiāⁿ無tio̍h，你日暝驚惶，你ê性命無穩當。
申命記 28 67| 你因為心內所驚惶ê，目睭所看見ê，早起beh講：苦bōe得chit時暗！暗時beh講：苦bōe得chit時天光！
申命記 28 68| 耶和華beh hō͘你坐船tò去埃及，tùi hit條路，就是我bat對你講你bōe koh看見ê；tī-hia你beh 賣本身hō͘對敵做奴僕女婢，總是無人買。
申命記 29 1| Chiah-ê是耶和華，tī Mô͘-ap地，命令摩西kap以色列人立約ê話，是伊tī Hô-lia̍t kap in所立ê約以外ê。
申命記 29 2| 摩西召以色列眾人來，kā in講：耶和華tī埃及地，tī lín ê目睭前tùi法老，kap伊ê眾人臣，以及伊全地，所行一切ê事lín lóng有看見，
申命記 29 3| 就是你親目看見ê大試驗，kap神蹟，kap hiah-ê大奇事。
申命記 29 4| 總是到今á日耶和華iáu無hō͘你能曉悟ê心，能看見ê目睭，能聽見ê耳孔。
申命記 29 5| 我chhōa lín tī曠野四十年，lín身軀ê衫無破，腳裡ê鞋也無破；
申命記 29 6| lín無食餅，也無lim清酒、厚酒；這是beh hō͘ lín知[我就是]耶和華[就是]lín ê上帝。
申命記 29 7| Lín到chit所在，Hi-si̍t-pún王Se-hông，Pa-san王Go̍k，出來kap咱交戰；
申命記 29 8| 咱就攻擊in，取in ê地，hō͘ Liû-piān ê支派，Ka-tek ê支派，kap Má-ná-se半支派做業；
申命記 29 9| 所以lín tio̍h執守來行chit-ê約ê話，thang hō͘ lín tī一切所行ê事興通。
申命記 29 10| 今á日lín眾人，lín ê首領，lín ê支派，lín ê長老，lín ê官長，以色列ê ta-po͘丁，
申命記 29 11| lín ê kiáⁿ兒，lín ê bó͘，kap你營內ê出外人，tùi lín ê破柴ê到lín ê chhiūⁿ水ê，lóng khiā tī耶和華lín ê上帝ê面前；
申命記 29 12| Hō͘你入tī耶和華你上帝ê約，也入tī耶和華你上帝今á日kap你所chiù-chōa ê；
申命記 29 13| Hō͘伊照伊所bat對你講ê，koh照伊對你ê列祖亞伯拉罕、以撒、雅各所chiù-chōa-ê，今á日設立你做伊ê百姓，伊做你ê上帝。
申命記 29 14| 我m̄-nā kap lín立chit-ê約，kap chit-ê chiù-chōa，
申命記 29 15| 也是kap hiah-ê今á日kap咱同khiā tī耶和華咱上帝ê面前ê，以及今á日無kap咱同tī-teh ê人立ê；
申命記 29 16| (因為咱有怎樣tiàm tī埃及地，也咱有怎樣經過lín所tùi-hia過ê列國，這是lín所知ê；
申命記 29 17| lín也看見in中間thang厭惡ê物，kap in hiah-ê柴、石、金、銀ê偶像；)
申命記 29 18| 驚了lín中間，ta-po͘人，á是cha-bó͘人，或是家族，或是支派，in ê心今á日悖謬耶和華咱ê上帝，去服事hiah-ê國ê上帝；koh驚了lín中間有pháiⁿ根生出毒草kap茵藤(in-tîn)；
申命記 29 19| 伊聽見chit-ê咒詛ê話，心內猶原家己安慰，講：我雖然行tāi-chì，心硬，將乾ê，tâm-ê lóng毀滅，我iáu-kú會平安；
申命記 29 20| 耶和華無beh赦免伊，耶和華ê受氣kap妒忌，beh燒hit人，將chit本冊所記一切ê咒詛，lóng beh到tī伊ê身軀；耶和華koh beh tùi天下擦滅伊ê名；
申命記 29 21| 耶和華也beh照chit-ê律法ê冊所記載ê約一切ê咒詛，tùi以色列眾支派ê中間分別伊，hō͘伊tú-tio̍h災厄。
申命記 29 22| 就後代，lín後輩ê kiáⁿ孫，kap遠遠來ê外國人，看見hit所在ê災厄，以及耶和華所hō͘ in tú-tio̍h ê病症，
申命記 29 23| koh看見遍地有琉磺，有鹽，有火燒，無種作，無出產，連草也無發生tī-hia，親像所多瑪、蛾摩拉、Ap-má、Sé-phian ê毀壞，就是耶和華大受氣ê時所毀壞ê一樣，
申命記 29 24| Hiah-ê列國in lóng beh講：耶和華啥事對chit-ê地án-ni行ah？chit-ê受氣hiah猛烈是甚麼意思ah？
申命記 29 25| 人beh講：是因為in棄sak耶和華in列祖ê上帝ê約，是伊chhōa in出埃及地ê時所立ê；
申命記 29 26| in去thàn別ê上帝服事伊，是in平素所m̄-bat ê上帝，耶和華bē-bat分派hō͘ in ê；
申命記 29 27| 所以耶和華發大受氣tī chit-ê地，將chit-ê冊所記一切ê咒詛，lóng降落tī伊；
申命記 29 28| 耶和華tī受氣中大受氣，痛恨拔in出伊ê地，hiat in tī外邦，親像今á日一樣。
申命記 29 29| 秘密ê事屬tī耶和華咱上帝ê；顯明ê事，是永遠屬tī咱kap咱ê kiáⁿ孫，beh hō͘咱行chit-ê律法一切ê話。
申命記 30 1| Chiah-ê tāi-chì，就是我所排列tī你ê面前ê祝福kap咒詛，將來到tī你，你tī耶和華你上帝所趕你到ê列國中，
申命記 30 2| 你ê心記得伊，你kap你ê kiáⁿ孫若盡心盡性歸向耶和華你ê上帝，聽thàn伊ê話，照我今á日一切所命令你ê；
申命記 30 3| 就耶和華你ê上帝beh hō͘你受掠ê人倒tńg來，beh憐憫你，beh 倒tńg來聚集你tùi耶和華你上帝所四散你到ê列國來。
申命記 30 4| 你受趕逐ê，若有tī天邊ê，耶和華你ê上帝也beh tùi hia聚集你，帶你tùi hia tò來。
申命記 30 5| 耶和華你ê上帝beh chhōa你入你ê列祖所承接ê地，你也承接伊；伊也beh好款待你，hō͘你ê人額加添比你ê列祖khah-chōe。
申命記 30 6| 耶和華你ê上帝beh tī你ê心，kap你ê後裔ê心，行割禮，hō͘你盡心盡性疼耶和華你ê上帝，hō͘你thang得tio̍h活。
申命記 30 7| 耶和華你ê上帝beh將這一切ê咒詛hē tī你ê對敵，kap怨恨你窘迫你ê人ê身上；
申命記 30 8| 你beh 倒tńg聽thàn耶和華ê話，行伊一切ê誡命，就是我今á日所命令你ê。
申命記 30 9| 你若聽thàn耶和華你上帝ê話，執守chit-ê律法所記ê誡命律例，koh盡心盡性歸向耶和華你ê上帝，耶和華你ê上帝beh hō͘你ê手所做一切ê事，kap你ê身軀所生ê，cheng-siⁿ所出ê，土地所出ê，充足有chhun；因為耶和華beh koh歡喜你，賜福你，親像前歡喜你ê列祖一樣。
申命記 30 10| (合併tī頂節）
申命記 30 11| 因為我今á日所命令你ê誡命，m̄是你所做bōe到ê，也無tī遠遠。
申命記 30 12| m̄是tī天裡，致到你講，Chī-chūi為阮上天，帶來阮chia，hō͘阮聽來行伊ah？
申命記 30 13| 也m̄是tī海外，致到你講，Chī-chūi為阮過海帶來阮chia，hō͘阮聽來行伊ah？
申命記 30 14| Chit-ê話kap你真近，就是tī你ê嘴tī你ê心，hō͘你thang來行伊。
申命記 30 15| 看ah，我今á日有用活kap福氣，死kap災厄，排列tī你ê面前；
申命記 30 16| 就是我今á日命令你疼耶和華你ê上帝，行伊ê道路，守伊ê誡命、律例、法度，hō͘你thang活teh，加添人額，耶和華你上帝就beh tī你所beh入去承接ê地賜福你。
申命記 30 17| 設使你ê心悖謬m̄聽thàn，koh受誘惑，去敬拜別ê上帝服事伊；
申命記 30 18| 我今á日就明明kā lín講：lín的確beh滅無；tī你過約旦入去承接ê地，你ê日子bōe會久長。
申命記 30 19| 我今á日叫天叫地對lín做干證，我用生死，祝福咒詛，排列tī你ê面前；所以你tio̍h揀活命，hō͘你kap你ê後裔lóng會活teh；
申命記 30 20| 來疼耶和華你ê上帝，聽伊ê話，結聯tī伊；因為伊是你ê活命，你ê日子久長也在tī伊；hō͘你thang khiā起tī耶和華對你ê列祖亞伯拉罕、以撒、雅各，chiù-chōa所beh賞賜in ê地。
申命記 31 1| 摩西用chiah-ê話去kā以色列眾人講。
申命記 31 2| 對in講，我今á日一百二十歲，bōe koh照常出入；耶和華也bat對我講，你bōe會過chit-ê約旦。
申命記 31 3| 耶和華你ê上帝beh chhōa你過去，beh滅無chiah-ê國tī你ê面前，你beh承接in。約書亞beh chhōa你過去，親像耶和華所bat講ê。
申命記 31 4| 耶和華beh款待in，親像前日款待伊所滅A-mô͘-lī人兩個王，Se-hông kap Go̍k，以及in ê地一樣。
申命記 31 5| 耶和華beh用in交tī lín ê面前；lín tio̍h照我所吩咐lín一切ê命令款待in。
申命記 31 6| Lín tio̍h勇敢壯膽，莫得驚in，也莫得忍in；因為耶和華你ê上帝kap你去，伊無離開你，也無放sak你。
申命記 31 7| 摩西叫約書亞來，tī以色列眾人ê面前對伊講，你tio̍h勇敢壯膽，因為你beh kap chit-ê百姓去，入耶和華對in列祖chiù-chōa beh hō͘ in ê地，你也beh hō͘ in得tio̍h伊做業。
申命記 31 8| 耶和華beh行tī你ê面前；伊beh kap你tī-teh，伊無離開你，也無放sak你；莫得驚，也莫得忍。
申命記 31 9| 摩西寫chit-ê律法，交hō͘扛耶和華約櫃ê祭司，利未ê kiáⁿ孫，kap以色列ê眾長老。
申命記 31 10| 摩西命令in講：每七年ê路尾，就是tī tháu放ê年定tio̍h ê期，搭寮節ê時，
申命記 31 11| 以色列眾人來到耶和華你上帝ê面前，tī伊所揀ê所在，hit時你tio̍h tī以色列眾人ê面前讀chit-ê律法hō͘ in聽。
申命記 31 12| 你tio̍h聚集百姓，ta-po͘，cha-bó͘，gín-ná，以及你城門內ê出外人，hō͘ in聽，hō͘ in學習，thang敬畏耶和華lín ê上帝，執守來行chit-ê律法一切ê話；
申命記 31 13| 也hō͘ in m̄-知影ê kiáⁿ兒得tio̍h聽見；就tī lín過約旦所承接ê地，照lín tiàm tī-hia一切ê日thang學習敬畏耶和華lín ê上帝。
申命記 31 14| 耶和華對摩西講：看ah，你死ê期近lah；你召約書亞來，相kap khiā tī會幕中；我beh用職任命令伊，摩西就kap約書亞去相kap khiā tī會幕中。
申命記 31 15| 耶和華tī會幕內，雲柱中，顯現；雲柱停tī會幕門ê頂面。
申命記 31 16| 耶和華koh對摩西講：看ah，你beh kap你列祖相kap睏；chit-ê百姓beh起來，行邪淫來thàn伊所beh去tiàm hit所在外面ê上帝，離開我，背我kap伊所立ê約。
申命記 31 17| Hit時我beh對in發出受氣；我也beh離開in，掩面m̄看in；in beh受吞滅，tú-tio̍h chōe-chōe災厄患難；hit日in beh講：咱tú-tio̍h災厄患難，kiám-m̄是因為咱ê上帝無tī咱ê中間mah？
申命記 31 18| Hit日因為in偏ǹg別ê上帝所行一切ê pháiⁿ，所以我決斷掩我ê面。
申命記 31 19| Taⁿ lín家己tio̍h寫chit-ê歌，用hit-ê教示以色列ê kiáⁿ孫，hō͘ in ê嘴念，hō͘ chit-ê歌kā我做干證tī以色列ê kiáⁿ孫。
申命記 31 20| 因為我chhōa in入我對in ê列祖所chiù-chōa hit-ê流奶kap蜜ê地；in得tio̍h食koh飽足，身體肥，就beh偏ǹg別ê上帝服事in，看輕我，背我ê約。
申命記 31 21| 到in tú-tio̍h chōe-chōe災厄患難ê時，chit-ê歌beh tī in ê面前做見證來干證in；因為in ê kiáⁿ孫ê嘴beh念，無bōe記得；因為現今我iáu未chhōa in到我所chiù-chōa ê地，in所存ê念頭，我已經知。
申命記 31 22| 當hit日摩西就寫chit-ê歌，將伊來教示以色列ê kiáⁿ孫。
申命記 31 23| 耶和華吩咐Lùn ê kiáⁿ約書亞講：你tio̍h勇敢壯膽，因為你beh chhōa以色列人入我所chiù-chōa hō͘ in ê地；我beh kap你相kap tī-teh。
申命記 31 24| 摩西用chit-ê律法ê話寫tī冊裡，一盡寫明白；
申命記 31 25| 摩西就吩咐扛耶和華約櫃ê利未人，講：
申命記 31 26| 將chit-ê律法ê冊hē tī耶和華lín上帝ê約櫃邊，thang tī-hia做你ê干證。
申命記 31 27| 因為我知你是悖逆ê，是頷頸硬ê；看ah，我今á日iáu活kap lín tī-teh，lín尚且悖逆耶和華，何況我死了後ah？
申命記 31 28| Tio̍h聚集lín chiah-ê支派ê長老kap官長lóng來，我beh講chiah-ê話hō͘ in聽，也beh叫天叫地hō͘ in做干證。
申命記 31 29| 因為我知我死了後，lín beh全然敗壞，歪chhoa̍h我所命令lín行ê道路；日後lín beh tú-tio̍h災厄，因為lín beh行耶和華所看做pháiⁿ ê事，用lín ê手所做惹伊ê受氣。
申命記 31 30| 摩西將chit-ê歌ê話，頭到尾講hō͘以色列全會聽。
申命記 32 1| Chiah-ê天ah，tio̍h àⁿ耳孔，我beh講話；願地也tio̍h聽我ê嘴所講ê。
申命記 32 2| 我ê教示beh親像雨降落，我ê話親像露水teh滴；親像mng-mng ê雨落tī幼幼 ê草，親像大雨落tī菜蔬。
申命記 32 3| 因為我beh宣傳耶和華ê名；Lín tio̍h尊咱ê上帝做大。
申命記 32 4| 做石磐ê，伊所做ê是完全，伊ê路lóng是公平；是真實ê上帝，lóng無不義；伊是公義，koh正直。
申命記 32 5| Chit-ê乖癖彎曲ê世代家己敗壞；m̄是伊ê kiáⁿ，是in ê弊病。
申命記 32 6| 愚戇無知ê百姓ah，Lín án-ni報答耶和華mah？伊kiám-m̄是你ê老父，買你ê mah？伊有創造你，建立你。
申命記 32 7| Tio̍h記得古早ê日，siàu念歷代ê年；問你ê老父，伊beh指示你，問你ê老大，in beh kā你講。
申命記 32 8| 至koânê分業hō͘列邦。分開世間人ê時，就定tio̍h百姓ê界限，照以色列人ê數額。
申命記 32 9| 耶和華ê份額是伊ê百姓；伊所得tio̍h ê產業是雅各。
申命記 32 10| 伊tú-tio̍h伊tī拋荒ê地，tī荒廢野獸哮ê曠野，伊圍se̍h伊，看顧伊，保護伊親像目睭仁。
申命記 32 11| Koh親像鷹鳥lā伊ê siū，tī鷹á ê頂面ia̍t伊ê翼，thí開翼股來承(sîn)伊，載伊tī伊ê翼股。
申命記 32 12| 只有耶和華chhōa伊，無別ê上帝kap伊tī-teh。
申命記 32 13| 就hō͘伊khiā tī地上高ê所在，得tio̍h食田裡ê土產；Koh hō͘伊tùi石磐suh蜜，Tùi 火石suh油；
申命記 32 14| 也食牛奶油，kap羊奶，肥ê羊á-kiáⁿ，Pa-san所出ê綿羊káng kap山羊，Kap siōng好ê小麥；也lim葡萄汁ê酒。
申命記 32 15| Iâ-su-lûn肥就鴨霸，你已經肥，koh大粒，肉真phauh；伊就離開創造伊ê上帝，看輕救伊ê石磐。
申命記 32 16| In用別ê上帝激伊妒忌，用可惡ê，惹伊ê受氣。
申命記 32 17| In祭獻邪鬼，m̄是真ê上帝，就是in平素所m̄-bat ê上帝，是新ê，近來chiah有ê，是你ê列祖所無驚畏ê。
申命記 32 18| 生你ê石磐，你無siàu念伊，生你ê上帝，你bōe記得伊。
申命記 32 19| 耶和華看見，就怨恨，因為伊ê kiáⁿ cha-bó͘-kiáⁿ激伊ê緣故。
申命記 32 20| 就講：我beh對in掩我ê面，看in結局怎樣；in是乖癖ê族類，無信實ê kiáⁿ兒。
申命記 32 21| In用hit-ê m̄是上帝ê，激我ê妒忌，用in ê虛假ê物，惹我ê受氣；我就用m̄是做百姓ê，激in ê妒忌；用愚戇ê國民，惹in ê受氣。
申命記 32 22| 因為tī我ê受氣中有火to̍h起來，燒到陰間極深ê所在，也燒地kap地ê出產，也起火燒chiah-ê山ê地基。
申命記 32 23| 我beh積聚災厄tī in ê頂面，用我lóng總ê 箭來射in。
申命記 32 24| In beh因為iau餓來消瘦，受炎熱kap毒症吞滅；我beh hō͘ in tú-tio̍h野獸ê嘴齒，kap蛇ê毒。
申命記 32 25| 外面有刀劍，內面有驚惶，hō͘人死無，hō͘少年ê ta-po͘人，kap在室女，食奶ê，kap白頭毛ê人，lóng滅無，
申命記 32 26| 我講：我beh hō͘ in四散tī遠遠，tī人ê中間除in ê名字；
申命記 32 27| 總是我驚對敵激我，驚了in ê對敵誤會，驚了in beh講：是阮ê手kia̍h高，m̄是耶和華行chiah-ê事。
申命記 32 28| 因為in是bōe曉得想ê百姓，tī心內無聰明。
申命記 32 29| 願in有智慧，能明白chit-ê，能想in ê結局。
申命記 32 30| 若m̄是in ê石磐賣in，若m̄是耶和華將in交hō͘人，怎樣對敵一個能趕in一千？兩個能hō͘ in一萬逃走ah？
申命記 32 31| In ê石磐無親像咱ê石磐，連咱ê對敵也án-ni評判。
申命記 32 32| In ê葡萄樹是tùi所多瑪ê葡萄樹傳ê，也tùi蛾摩拉ê園出ê，in ê葡萄是毒ê葡萄，kui葩lóng是苦ê；
申命記 32 33| In ê酒是龍ê毒，是惡蛇殘害ê毒。
申命記 32 34| 這kiám-m̄是積聚tī我chia，封密tī我寶貝ê庫房mah？
申命記 32 35| 伸冤報應在tī我，tī in ê 腳踏顛ê時；因為in tú-tio̍h災厄ê日近lah，所beh tú-tio̍h ê事會緊緊到。
申命記 32 36| 耶和華看見伊ê百姓氣力已經無去，hiah-ê拘束ê，自由ê，lóng無留一個，就beh替in伸冤，因為伊ê奴僕來退悔。
申命記 32 37| 伊beh講：In ê上帝，in所óa靠ê石磐；
申命記 32 38| 就是食in祭祀ê油，lim in灌奠ê酒ê，taⁿ tī toh落？Thang hō͘ in起來幫贊lín，保護lín。
申命記 32 39| Lín taⁿ tio̍h看，我，我就是伊，我以外無有上帝；我hō͘人死，我hō͘人活，我損傷伊，我醫治伊；無一個能tùi我ê手救出。
申命記 32 40| 我kia̍h起手ǹg天講：我kí我ê永活來講；
申命記 32 41| 我若磨我光nà-nà ê刀，我若執行審判，就beh刑罰我ê對敵，報應怨恨我ê人。
申命記 32 42| 我beh hō͘我ê 箭lim血到醉，我ê刀beh食肉，就是受thâi受掠ê人ê血，對敵首領ê頭ê肉。
申命記 32 43| 列國ah，lóng tio̍h kap伊ê百姓相kap歡喜；因為伊beh為伊ê奴僕ê血伸冤，報應伊ê對敵，beh贖伊ê地kap伊ê百姓ê罪。
申命記 32 44| 摩西來，用chit-ê歌一切ê話念hō͘百姓聽；Lùn ê kiáⁿ約書亞也kap伊tī-teh。
申命記 32 45| 摩西對以色列ê眾人講chiah-ê一切ê話明白，就kā in講：
申命記 32 46| 我今á日所對lín干證一切ê話，lín tio̍h khǹg tī心裡；也tio̍h吩咐lín ê kiáⁿ孫執守來行chit-ê律法一切ê話；
申命記 32 47| 因為這對tī lín m̄是空空ê事；是lín ê活命，也beh因為chit-ê事lín ê日子得tio̍h久長，tī lín過約旦beh入去承接ê地。
申命記 32 48| 當日，耶和華吩咐摩西講：
申命記 32 49| 你上去A-pa-lîm山，Nî-pho ê山頭，kap耶利哥對面ê Mô͘-ap地，看我賞賜以色列人做業ê迦南地；
申命記 32 50| 你beh死tī你所上去ê山，來tò祖，親像你ê hiaⁿ亞倫死tī Hô-jíⁿ山，來tò祖一樣；
申命記 32 51| 因為lín tī Sîm ê曠野，Ka-te-su ê Bí-lī-pa ê水，tī以色列人中得罪我，因為tī以色列人中無尊我做聖。
申命記 32 52| 你thang對面看hit-ê地，總是bōe得thang入去到我所賞賜以色列人ê地。
申命記 33 1| 上帝ê奴僕摩西，tī伊iáu未死ê事先，kā以色列人祝福；所祝福ê話記tī下底。
申命記 33 2| 伊講：	耶和華tùi西奈來，為tio̍h in tùi Se-jíⁿ起來；tùi Pa-lân ê山照出光，tùi萬萬聖ê hia來；tùi伊ê chiàⁿ手為tio̍h in發出烈火ê律法。
申命記 33 3| 伊不止疼痛hiah-ê百姓，伊hiah-ê聖ê lóng tī你ê手；in坐tī你ê腳下，聽受你hiah-ê話。
申命記 33 4| 摩西用律法傳hō͘咱，做雅各會眾ê產業。
申命記 33 5| 百姓ê首領，以色列ê眾支派相kap聚會ê時，伊tī Iâ-su-lûn做王。
申命記 33 6| 願Liû-piān活teh無死，願伊ê人額無少。
申命記 33 7| 伊kā猶大祝福，án-ni講：求耶和華聽猶大ê聲，chhōa伊到伊ê百姓hia；伊bat用伊ê手為家己交戰；你beh幫贊伊抵擋伊ê對敵。
申命記 33 8| 論利未講：你ê Thó͘-bêng kap你ê O͘-lêng，kap你聖潔ê人相kap tī-teh；你tī Má-sat bat試伊，tī Bí-lī-pa ê水bat kap伊相爭。
申命記 33 9| 伊論到伊ê老父，伊ê老母，就講：我m̄-bat看見伊；也無承認伊ê兄弟；也無承認伊ê kiáⁿ兒；因為in行你ê話，守你ê約。
申命記 33 10| In beh用你ê法度教示雅各，用你ê律法教示以色列；in beh用香hē tī你ê面前，kap ka-nn̂g隻ê燒祭tī你ê壇頂。
申命記 33 11| 願耶和華賜福伊ê產業，接納伊ê手所做ê工；hiah-ê起來攻擊伊kap怨恨伊ê人，願你phah折in ê腰，hō͘ in bōe koh起來，
申命記 33 12| 論便雅憫就講：耶和華所疼ê beh kap伊安然khiā起；耶和華thong日保護伊，伊也beh tiàm tī伊ê肩頭中。
申命記 33 13| 論約瑟就講：願伊ê地得tio̍h耶和華賜福，得tio̍h天頂ê寶物，kap露水，以及地下所khǹg ê水源；
申命記 33 14| 得tio̍h日頭所生ê寶物，月所出ê寶物；
申命記 33 15| 得tio̍h古早ê山ê至寶，kap永世代ê山嶺ê寶物；
申命記 33 16| 得tio̍h地ê寶物kap其中所充滿ê，以及tiàm tī刺phè內ê ê恩惠；願hiah-ê lóng歸tī約瑟ê頭殼，歸tī hit-ê kap伊ê兄弟分開ê ê頭殼頂。
申命記 33 17| 親像牛ê頭chiūⁿ生ê，榮光屬tī伊，伊ê角是野牛ê角；用in來tak萬百姓到tī地極；這是Í-hoat-liân ê萬萬，Má-ná-se ê千千。
申命記 33 18| 論Se-pò͘-lûn就講：Se-pò͘-lûn ah，你出外thang歡喜；以撒迦ah，tī你ê布棚內thang快樂。
申命記 33 19| In beh召chiah-ê百姓到山裡，tī-hia beh獻公義ê祭；因為in beh吸收海裡ê豐盛，kap 沙裡所khǹg ê寶貝。
申命記 33 20| 論Ka-tek就講：開闊Ka-tek-ê得tio̍h o-ló；i bih-teh親像母ê獅，伊拆裂手骨kap頭殼。
申命記 33 21| 伊為家己備辦事先得tio̍h ê業，因為tī-hia有設律法ê ê份額留teh；伊kap百姓ê首領相kap來，行耶和華ê公義，kap以色列相kap行伊ê判斷。
申命記 33 22| 論Tàn就講：Tàn是細隻獅，tùi Pa-san跳出。
申命記 33 23| 論Ná-hut-tha-lī就講：Ná-hut-tha-lī ah，得tio̍h恩惠充足；也得tio̍h耶和華ê賜福滿滿ê，Beh得tio̍h西勢kap南勢做業。
申命記 33 24| 論A-siat就講：願A-siat因為kiáⁿ chōe來得tio̍h福氣，得tio̍h in ê兄弟ê歡喜；thang用伊ê腳ùn tī油裡。
申命記 33 25| 你ê門栱是鐵ê，銅ê；你ê日子怎樣，你ê氣力也beh án-ni。
申命記 33 26| Iâ-su-lûn ah，無有親像上帝ê，伊坐天來幫贊你，也坐穹蒼，顯明伊ê榮光。
申命記 33 27| 永活ê上帝做你khiā起ê所在，永遠ê手tī你ê下面；伊tī你ê面前趕對敵，koh講：毀滅伊。
申命記 33 28| 以色列安然khiā起，雅各ê後裔家己tòa tī五穀kap酒ê地；伊ê天也滴落露水。
申命記 33 29| 以色列ah，你有福氣；是誰親像你chit-ê hō͘耶和華所拯救ê百姓ah？伊是你ê藤牌保護你，是你榮耀ê刀劍；你ê對敵beh投降你；你beh踏tī in高ê所在。
申命記 34 1| 摩西tùi Mô͘-ap平洋上Nî-pho山，上hit-ê kap耶利哥相對ê Pí-su-ka山頭。耶和華hō͘伊看Ki-lia̍t全地直到Tàn；
申命記 34 2| Ná-hut-tha-lī全地，Í-hoat-連Má-ná-se ê地，猶大全地到西海；
申命記 34 3| 南方kap叫做棗樹城ê耶利哥山谷ê平洋，到Só-jíⁿ。
申命記 34 4| 耶和華對伊講，chit-ê地就是我對亞伯拉罕、以撒、雅各，chiù-chōa講：我beh賞賜你ê後裔ê，taⁿ我hō͘你親目看見；總是你bōe得tio̍h過去到hia。
申命記 34 5| 耶和華ê奴僕摩西就死tī-hia，tī Mô͘-ap ê地，照耶和華所講ê。
申命記 34 6| 耶和華埋葬伊tī Mô͘-ap地，Pek-pí-jíⁿ相對ê山谷；到今á日無人知伊ê墓。
申命記 34 7| 摩西死ê時，一百二十歲，目睭無花，精力無衰退。
申命記 34 8| 以色列人tī Mô͘-ap平洋為tio̍h摩西哀哭三十日；為tio̍h摩西憂悶哀哭ê日滿lah。
申命記 34 9| Lùn ê kiáⁿ約書亞得tio̍h智慧ê神充滿；因為摩西bat按手tī伊ê頂面；以色列人就聽thàn伊，照耶和華所命令摩西ê來行。
申命記 34 10| 後來以色列中無koh興起先知親像摩西，伊是耶和華面對面所bat ê；
申命記 34 11| 照耶和華差伊tī埃及地，tùi法老kap伊lóng總ê人臣，以及伊ê全地所行ta̍k樣ê神蹟奇事，也照大權能ê手，大thang驚ê事，就是摩西所行tī以色列眾人ê目睭前ê。
申命記 34 12| 
約書亞記 1 1| 耶和華ê奴僕摩西死了後，耶和華吩咐Lùn ê kiáⁿ約書亞，就是跟隨摩西ê，講：
約書亞記 1 2| 我ê奴僕摩西死了lah；taⁿ你tio̍h起來，kap眾百姓過chit-ê約旦，去我所賞賜以色列人ê地。
約書亞記 1 3| 見若lín ê腳掌所踏ê地，我lóng賞賜lín，照我對摩西所講ê；
約書亞記 1 4| tùi曠野kap chit-ê Lī-pa-lùn到大河，就是Pek-lat河，Hek人ê全地，koh到大海，ǹg日落ê所在，lóng beh做lín ê境界。
約書亞記 1 5| 你一世人的確無一人ōe khiā-tiâu tī你ê面前；我怎樣kap摩西tī-teh，也beh án-nikap你tī-teh；我的確無離開你，也無放sak你。
約書亞記 1 6| 你tio̍h勇敢壯膽，因為你beh hō͘ chit-ê百姓得tio̍h hit-ê地做業，就是我對in ê列祖所chiù-chōa beh hō͘ in ê。
約書亞記 1 7| 獨獨你tio̍h勇敢大大壯膽，執守我ê奴僕摩西所命令你一切ê律法，來行伊；m̄-thang離開來偏左偏右，hō͘你無論toh落去，lóng得tio̍h興通。
約書亞記 1 8| Chit-ê律法ê冊m̄-thang離開你ê嘴，的確tio̍h暝日想伊， hō͘你執守來行chit-ê冊內所記載一切ê話；án-ni就會hō͘你ê路平坦，你也得tio̍h大興通。
約書亞記 1 9| 我kiám無命令你mah？你tio̍h勇敢壯膽，莫得驚，也莫得忍；因為你無論toh落去，耶和華你ê上帝kap你tī-teh。
約書亞記 1 10| Tùi án-ni，約書亞命令百姓ê官長講：
約書亞記 1 11| Lín tio̍h遍行營中，命令百姓，講：Lín tio̍h備辦食物，因為三日內，lín beh過chit-ê約旦，入去得tio̍h耶和華lín上帝所beh hō͘ lín得tio̍h ê地。
約書亞記 1 12| 約書亞吩咐Liû-piān人、Ka-tek人，kap Má-ná-se半支派，講：
約書亞記 1 13| Lín tio̍h記得耶和華ê奴僕摩西所命令lín ê話，講：耶和華lín上帝已經hō͘ lín平安，也beh將chit-ê地賞賜lín。
約書亞記 1 14| Lín ê bó͘，lín ê gín-ná，lín ê cheng-siⁿ，lóng tio̍h tòa tī約旦chit-pêng，摩西所hō͘ lín ê地；獨獨lín中間一切大氣力ê勇士，lóng tio̍h帶軍器，tī lín兄弟ê頭前過去，幫贊in；
約書亞記 1 15| 到耶和華hō͘ lín ê兄弟得tio̍h平安，親像lín一樣，到in也得tio̍h耶和華lín上帝所賞賜in ê地，hit時lín chiah thang tò去lín所得tio̍h ê地，承接伊來做業，就是耶和華ê奴僕摩西tī約旦chit-pêng，ǹg日出ê所在，所hō͘ lín ê。
約書亞記 1 16| In應約書亞講：見你所命令阮ê，阮beh行，你所差阮ê，阮lóng beh去；
約書亞記 1 17| 阮前tī一切ê事怎樣聽thàn摩西，taⁿ也beh án-ni聽thàn你；獨獨願耶和華你ê上帝kap你tī-teh，親像伊前kap摩西tī-teh一樣。
約書亞記 1 18| 無論甚麼人違背你ê命令，m̄聽你ê話，照理一切所命令ê，就beh hō͘伊死；獨獨你tio̍h勇敢壯膽。
約書亞記 2 1| Lùn ê kiáⁿ約書亞tùi Si̍p-têng暗靜差兩人做偵探，吩咐in講：lín去看hit-ê地，kap耶利哥。In就去，到一個娼妓Lat-ha̍p ê厝，就歇tī-hia。
約書亞記 2 2| 有人報耶利哥王講：看ah，今暗有以色列人來chia偷看chit-ê地。
約書亞記 2 3| 耶利哥王差人去Lat-ha̍p hia講：Hiah-ê來你chia，入你ê厝ê人，你tio̍h chhōa in出來；因為in來，是beh偷看chit-ê全地。
約書亞記 2 4| 婦人人將hit兩人khǹg密，就應講，真正有人來我chia；總是in tùi toh落來，我m̄知；
約書亞記 2 5| 日暗，beh關城門ê時，hiah-ê人出去；in去toh落我m̄知，lín緊緊去jip，就會jip-tio̍h。
約書亞記 2 6| (總是婦人人已經chhōa in上厝頂，將所排tī厝頂ê麻稿(môa-kó)來蓋in。)
約書亞記 2 7| Hiah-ê人就àn約旦hit條路jip伊，到路頭；jip in ê人一下出去，城門就關。
約書亞記 2 8| 兩人iáu未去睏，婦人人就上厝頂到in hia；
約書亞記 2 9| 對in講，我知耶和華已經將chit-ê地賞賜lín，koh因為lín ê緣故阮lóng驚，chit所在一切khiā起ê百姓，tī lín ê面前lóng失膽。
約書亞記 2 10| 因為阮有聽見lín出埃及ê時，耶和華怎樣tī lín ê頭前hō͘紅海ê水乾去；koh lín怎樣款待約旦hit-pêng兩個A-mô͘-lī王，Se-hông kap Go̍k，就是lín所毀滅ê。
約書亞記 2 11| 阮一下聽見chiah-ê事，就失膽，因為lín ê緣故ta̍k-ê神不附體；因為耶和華lín ê上帝，tī天頂地下做上帝。
約書亞記 2 12| Taⁿ我已經好款待lín，請lín kí耶和華對我chiù-chōa，beh好款待我老父ê家，續hō͘我一個實在ê記號；
約書亞記 2 13| beh救活我ê老父、老母，我ê兄弟、姊妹，kap一切屬in所有ê，拯救阮ê性命免死。
約書亞記 2 14| 兩人應伊講：你若無漏洩(設)阮chit-ê事，阮甘願用阮ê性命替lín，到耶和華將chit-ê地賞賜阮ê時，阮beh用慈愛誠實款待你。
約書亞記 2 15| Tùi án-ni，伊用索tùi窗á kā in 墜落去；因為伊ê厝起tī城牆，伊也khiā起tī牆頂。
約書亞記 2 16| 伊對in講，Lín tio̍h上去山裡，驚了追jip ê人tú-tio̍h lín；tio̍h tī-hia bih三日，thèng候追jip ê人tò來；然後chiah thang行lín ê路。
約書亞記 2 17| 兩人對伊講，你kah阮所chiù-chōa ê，阮的確無為tio̍h hit-ê來犯罪；
約書亞記 2 18| 阮若到chit所在ê時，你tio̍h將chit條朱紅ê索縛tī墜阮落去ê窗á裡；也tio̍h聚集你ê老父、老母、兄弟，kap你ê老父全家lóng tiàm你ê厝內；
約書亞記 2 19| 見若出你ê家ê門去街路ê，伊ê死是自取ê，無阮ê罪；見若kap你tī厝內ê，若有人下手害伊，就伊ê死是阮ê罪；
約書亞記 2 20| 總是你若漏洩阮chit-ê事，就你所kah阮chiù-chōa-ê，kap阮無干涉。
約書亞記 2 21| 伊講：Thang照lín ê話來行。Tùi án-ni，伊差in去；in就去；伊用朱紅ê索縛tī窗á。
約書亞記 2 22| 兩人去到山裡，tiàm hia三日，thèng候追jip ê人tò去，追jip ê人沿路chhē in，也chhē無tio̍h。
約書亞記 2 23| 兩人就落山tò來，過河到Lùn ê kiáⁿ約書亞hia；對伊講起in所tú-tio̍h一切ê事。
約書亞記 2 24| Koh對`約書亞講：耶和華果然用hit-ê全地交tī咱ê手；hit所在一切khiā起ê百姓，tī咱ê面前lóng失膽。
約書亞記 3 1| 天光約書亞透早起來，kap以色列眾人lóng離開Si̍p-têng，來到約旦；iáu未過去，就歇tī-hia，thèng候過河。
約書亞記 3 2| 過三日，官長遍行營中；
約書亞記 3 3| 命令百姓講：Lín看見耶和華lín上帝ê約櫃，koh看見祭司利未人扛伊ê時，tio̍h離開lín ê所在，來tè in ê後面。
約書亞記 3 4| 總是lín kap約櫃相離，約略tio̍h量兩千肘ê遠；m̄-thang 逼近伊，hō͘ lín知所tio̍h行ê路；因為lín平時m̄-bat行chit條路。
約書亞記 3 5| 約書亞對百姓講：Lín tio̍h家己聖潔，因為明á日耶和華beh tī lín中間行奇事。
約書亞記 3 6| 約書亞koh吩咐祭司講：Lín扛約櫃起來，tī百姓ê頭前行；in就扛約櫃起來，行tī百姓ê頭前。
約書亞記 3 7| 耶和華對約書亞講：Tùi今á日起，我beh hō͘你tī以色列眾人ê目睭前做大，hō͘ in知我kap你tī-teh，親像前kap摩西tī-teh一樣。
約書亞記 3 8| 你tio̍h吩咐扛約櫃ê祭司講：Lín到約旦水邊ê時，tio̍h停腳tī約旦。
約書亞記 3 9| 約書亞對以色列人講：Lín近前來，聽耶和華lín上帝ê話。
約書亞記 3 10| 約書亞koh講：Tùi án-ni，lín thang知活ê上帝tī lín中間，beh tī lín ê頭前趕逐迦南人，Hek人、Hi-bī人、Pí-lī-sé人、Kek-ka-sat人、A-mô͘-lī人、Iâ-pò͘-su人。
約書亞記 3 11| 看ah，普天下ê主宰ê約櫃beh tī lín ê頭前過去，入約旦。
約書亞記 3 12| Lín taⁿ tio̍h tùi以色列支派中揀十二人，每支派一個人；
約書亞記 3 13| 到扛普天下ê主耶和華ê約櫃ê祭司，in ê腳khiā tī約旦河ê水，約旦河ê水，就是tùi頂面流落來ê水，beh截斷，khiā起來kui堆。
約書亞記 3 14| 百姓離開布棚，beh過約旦ê時，祭司就扛約櫃tī百姓ê頭前。
約書亞記 3 15| Tī收成ê時，約旦ê水常常pôaⁿ過伊ê岸。扛約櫃ê到約旦，扛約櫃ê祭司，
約書亞記 3 16| 腳一下ùn-tio̍h水，hit-ê tùi頂面流落來ê水，就khiā起來kui堆，相離真遠，tī Sat-la̍h-tàn邊頭ê亞當城；hit-ê流tī A-la̍h-pa海，就是鹽海，hiah-ê水全然截斷；百姓就tī耶利哥ê對面過去。
約書亞記 3 17| 扛耶和華約櫃ê祭司tī約旦ê乾地定定khiā-teh；以色列眾人lóng tùi乾地過去，直到百姓一盡過約旦。
約書亞記 4 1| 百姓已經一盡過約旦，耶和華就吩咐約書亞講：
約書亞記 4 2| Tio̍h tùi百姓中揀十二人，每支派一人；
約書亞記 4 3| 命令in講：Lín tùi hia，tùi約旦河中，祭司ê腳定定khiā ê所在，取十二塊石，帶伊kap lín過去，hē tī lín今暝beh歇ê所在。
約書亞記 4 4| 約書亞就照伊tùi以色列人中所備辦ê hit十二人，每支派一人，lóng叫in來。
約書亞記 4 5| 約書亞就kā in講：Lín過去tī耶和華lín上帝約櫃ê頭前，到約旦河中，照以色列人支派ê數額，ta̍k人取一塊石頭giâ tī肩頭裡；
約書亞記 4 6| thang用chit-ê tī lín中間做證據；日後lín ê kiáⁿ孫問lín講：chiah-ê石頭，對tī lín甚麼意思？
約書亞記 4 7| Lín就對in講，是因為前約旦ê水，tī耶和華ê約櫃前截斷；約櫃過約旦ê時，約旦ê水截斷，chiah-ê石beh做以色列人永遠ê記念。
約書亞記 4 8| 以色列人照約書亞所命令ê來行；照以色列人支派ê數額，tùi約旦河中取十二塊石，lóng照耶和華對約書亞所講ê；in就續帶in過去，到in歇睏ê所在，就hē tī-hia。
約書亞記 4 9| 約書亞另外用十二塊石，khiā tī約旦河中，tī 扛約櫃ê祭司腳khiā teh ê所在；到今á日hiah-ê石iáu-kú tī-hia。
約書亞記 4 10| 扛約櫃ê祭司khiā tī約旦河中，thèng候耶和華命令約書亞對百姓講ê事做明白，是照摩西所命令約書亞一切ê話，百姓就緊緊過去。
約書亞記 4 11| 眾百姓一盡過去，耶和華ê約櫃kap祭司就tī百姓ê面前過去。
約書亞記 4 12| Liû-piān人、Ka-tek人、Má-ná-se半支派ê人，lóng照摩西所對in講ê，帶軍器tī以色列人ê頭前過去；
約書亞記 4 13| 約略有四萬人，lóng備辦交戰，tī耶和華ê面前過去，到耶利哥ê平洋，便便beh交戰。
約書亞記 4 14| 當hit日耶和華hō͘約書亞tī以色列眾人ê目睭前做大；tī伊一生ê日，百姓敬畏伊，親像早前敬畏摩西一樣。
約書亞記 4 15| 耶和華吩咐約書亞講：
約書亞記 4 16| 你命令扛法櫃ê祭司，tùi約旦河上來。
約書亞記 4 17| 約書亞就命令祭司講：Lín tùi約旦河上來。
約書亞記 4 18| 扛耶和華約櫃ê祭司tùi約旦河上來；祭司ê腳掌tú-tú跨(hoa̍h)上乾地ê時，約旦河ê水就流到原位；照舊漲滿雙pêng ê岸。
約書亞記 4 19| 正月初十日，百姓tùi約旦上來，就安營tī Kiat-kah，tī耶利哥東勢ê界。
約書亞記 4 20| In tùi約旦所取hit十二塊石，約書亞就khiā 伊tī Kiat-kah；
約書亞記 4 21| 就對以色列人講：日後lín ê kiáⁿ孫問in ê老父講：
約書亞記 4 22| Chiah-ê石甚麼意思？hit時就tio̍h報lín ê kiáⁿ知，講：以色列人bat行乾地，過chit-ê約旦河。
約書亞記 4 23| 因為耶和華lín ê上帝tī lín ê頭前hō͘約旦ê水乾去，thèng候lín過來，親像耶和華lín上帝前tī紅海所做一樣，就是hō͘伊tī咱ê頭前乾去，thèng候咱過來；
約書亞記 4 24| beh hō͘地上萬百姓lóng知耶和華ê手有大能力；也beh hō͘ lín永遠敬畏耶和華lín ê上帝。
約書亞記 5 1| 約旦河西勢ê A-mô͘-lī人chiah-ê王，kap óa海ê迦南人chiah-ê王，聽見耶和華tī以色列人ê面前hō͘約旦ê水乾去，thèng候咱過去；in ê心因為以色列人ê緣故就失膽，神不附體。
約書亞記 5 2| Hit時耶和華對約書亞講：你tio̍h chhòng火石刀，第二pái kā以色列人行割禮。
約書亞記 5 3| 約書亞就chhòng火石刀，tī除去皮山hia，kā以色列人行割禮。
約書亞記 5 4| 約書亞kā in行割禮ê緣故，是因為tùi埃及出來ê眾百姓，見能交戰ê ta-po͘丁，出埃及以後tī路裡死tī曠野。
約書亞記 5 5| 因為出來ê眾百姓lóng受割禮；獨獨出埃及以後tī曠野ê路裡所生ê眾百姓，lóng無受割禮。
約書亞記 5 6| 以色列人tī曠野行四十年，到眾百姓，就是出埃及ê戰士，一盡消滅；因為in無聽thàn耶和華ê話，耶和華bat對in chiù-chōa，m̄-hō͘ in看見耶和華對in列祖所chiù-chōa beh賞賜咱ê地，就是流奶kap蜜ê地。
約書亞記 5 7| In ê kiáⁿ孫，就是伊所興起來續接in ê，lóng無受割禮，因為in tī路裡無kā in行割禮；約書亞chiah kā in行。
約書亞記 5 8| 百姓lóng受割禮明白，就tiàm tī營內家己ê所在，thèng候好。
約書亞記 5 9| 耶和華對約書亞講：我今á日將埃及ê凌辱移徙離開lín；tùi án-ni，hit所在名叫Kiat-kah，直到今á日。
約書亞記 5 10| Hit時以色列人紮營tī Kiat-kah；hit月十四ê-hng，tī耶利哥ê平洋守pôaⁿ過節。
約書亞記 5 11| pôaⁿ過節ê隔日in就食hit所在所出ê，tú-tú hit日食無酵餅kap烘ê五穀；
約書亞記 5 12| in食hit所在所出ê，隔日má-ná就停歇；以色列人也無koh有má-ná；hit年in就食迦南地ê土產。
約書亞記 5 13| 約書亞óa近耶利哥ê時kia̍h目看，看見有一人手拔刀，khiā tī伊ê對面；約書亞近óa伊，問伊講：你是為阮ê，á是為阮ê對敵ah？
約書亞記 5 14| 伊應講，無，我來是做耶和華ê軍長。約書亞就仆tī地裡拜伊，講：我ê主命令奴僕甚麼？
約書亞記 5 15| 耶和華ê軍長對約書亞講：Thǹg你腳裡ê鞋，因為你所khiā ê所在是聖ê；約書亞就照án-ni行。
約書亞記 6 1| (耶利哥ê城門，因為以色列人ê緣故，就關tiâu-tiâu，無人出，也無人入。)
約書亞記 6 2| 耶和華kā約書亞講：看ah，我有將耶利哥kap伊ê王，kap伊大力ê勇士，lóng交tī你ê手。
約書亞記 6 3| Lín一切ê戰士tio̍h圍se̍h chit-ê城一pái；六日lóng tio̍h án-ni行；
約書亞記 6 4| 七個祭司tio̍h kia̍h七支羊角ê號筒行tī約櫃ê頭前，到第七日lín tio̍h se̍h城七pái，祭司也tio̍h pûn號筒；
約書亞記 6 5| in pûn角ê聲拖長，lín聽見號筒ê聲，眾百姓tio̍h大聲hoah，城牆就beh倒平平，ta̍k人lóng tio̍h直直進前去。
約書亞記 6 6| Lùn ê kiáⁿ約書亞叫祭司來，kā in講：Lín tio̍h 扛約櫃，祭司七人kia̍h七支羊角ê號筒tī耶和華ê櫃前。
約書亞記 6 7| Koh kā百姓講：Lín tio̍h進前去se̍h城，帶軍器ê tio̍h行tī耶和華ê櫃前。
約書亞記 6 8| 約書亞對百姓講soah，七個祭司kia̍h七支羊角ê號筒，行tī耶和華ê面前，pûn號筒，耶和華ê約櫃tè tī in ê後面；
約書亞記 6 9| 帶軍器ê行tī pûn號筒ê祭司ê頭前，後隊tè約櫃行；祭司ná行ná-pûn號筒。
約書亞記 6 10| 約書亞命令百姓講：Lín m̄-thang hoah，m̄-thang hō͘人聽見lín ê聲，連一句也m̄-thang出嘴，thèng候我吩咐lín hoah ê日，hit時chiah thang hoah。
約書亞記 6 11| Tùi án-ni，伊hō͘耶和華ê約櫃圍城，se̍h一pái；in就tò來營盤，歇tī營內。
約書亞記 6 12| 天光約書亞早早起來，祭司也扛耶和華ê約櫃。
約書亞記 6 13| Kia̍h七支羊角ê號筒ê七個祭司，tī耶和華ê櫃前直直行，pûn號筒；帶軍器ê tī in ê頭前行；後隊tè耶和華ê約櫃行，祭司ná行ná-pûn號筒；
約書亞記 6 14| 第二日in se̍h城一pái；就tò來營盤；六日lóng是án-ni行。
約書亞記 6 15| 第七日phah-phú光ê時，in早早起來，照án-ni se̍h城七pái；只有chit日se̍h城七pái。
約書亞記 6 16| 到第七pái，祭司pûn號筒ê時，約書亞kā百姓講：Tio̍h hoah ah，因為耶和華用城交hō͘ lín lah。
約書亞記 6 17| Chit-ê城kap其中一切所有ê，lóng tio̍h分別歸hō͘耶和華；只有娼妓Lat-ha̍p，以及一切kap伊tī厝內ê，thang活teh；因為伊有khǹg密咱所差ê使者。
約書亞記 6 18| Lín tī應該滅ê物tio̍h家己謹慎，驚了lín the̍h應該滅ê物，致到家己也做應該滅ê；koh連累以色列全營也做應該滅ê，來害tio̍h伊。
約書亞記 6 19| 只有金、銀，kap銅鐵ê器具，lóng tio̍h分別歸hō͘耶和華，收入耶和華ê府庫。
約書亞記 6 20| 百姓就hoah，祭司也pûn號筒；百姓聽見號筒ê聲，就大聲hoah，城牆就倒到平平，百姓就進前入城，ta̍k人直直去；tùi án-ni，取hit-ê城。
約書亞記 6 21| Koh將城內所有ê，無論男女老幼、牛、羊，kap驢，lóng用刀一盡滅伊。
約書亞記 6 22| 約書亞kā偵探hit-ê地hit兩人講：Lín入去hit-ê娼妓ê厝，照lín對伊所chiù-chōa-ê，chhōa hit-ê婦人人kap一切屬tī伊ê lóng tùi-hia出來。
約書亞記 6 23| Hiah-ê做偵探ê少年人就入去，chhōa Lat-ha̍p kap伊ê老父、老母、兄弟，以及一切屬tī伊ê出來，也chhōa伊ê親戚出來，hō͘ in tòa tī以色列ê營外。
約書亞記 6 24| In就用火燒hit-ê城kap其中一切所有ê；獨獨金、銀，kap銅鐵ê器具，lóng hē tī耶和華厝內ê府庫。
約書亞記 6 25| 約書亞就保全娼妓Lat-ha̍p，kap伊老父ê家眷，kap一切屬tī伊ê ê活命；因為伊有khǹg密約書亞所差偷看耶利哥ê使者；伊就tiàm tī以色列中，到今á日。
約書亞記 6 26| 當時約書亞對眾人chiù-chōa講：見若起來起造chit-ê耶利哥城ê，tio̍h tī耶和華ê面前受咒詛；伊hē地基ê時，beh死大kiáⁿ，hē門ê時beh死soah尾kiáⁿ。
約書亞記 6 27| 耶和華kap約書亞相kap tī-teh，伊ê名聲滿滿tī hit所在。
約書亞記 7 1| 總是以色列人tī應該獻ê物有犯罪；因為猶大ê支派中，謝拉 ê曾孫，Sat-tí ê孫，Ka-bí ê kiáⁿ，A-kan the̍h應該獻ê物；耶和華就受氣以色列人。
約書亞記 7 2| 約書亞tùi耶利哥差人去Pek-te̍k-lī東勢，óa近Pek-a-bûn ê Ai城，吩咐in講：Lín上去偷看hit-ê地；in就上去偷看Ai ê城。
約書亞記 7 3| In tò來到約書亞hia，kā伊講，m̄免hō͘眾百姓上去；大約兩三千人上去phah Ai城，就好；m̄免勞動眾百姓去到hia；因為hia ê人少少。
約書亞記 7 4| Tùi án-ni，百姓中約略三千人上去hia；竟然tī Ai城ê人ê面前逃走。
約書亞記 7 5| Ai城ê人thâi死in約略三十六人；in tùi城門前追趕in，到Sī-pa-lîm tī in落低ê所在phah死in；眾百姓就失膽，軟弱親像水。
約書亞記 7 6| 約書亞就拆裂衫；伊kap以色列ê長老，tī耶和華ê櫃前，仆tī土腳，到ê-hng，也用塵埃sám tī頭殼。
約書亞記 7 7| 約書亞講：Aiah，主耶和華ah，你啥事chhōa chiah-ê百姓過chit-ê約旦，將阮交tī A-mô͘-lī人ê手，hō͘阮滅無ah？可惜阮無掠tiàm tī約旦hit-pêng做夠額。
約書亞記 7 8| 主ah，以色列人已經tī對敵ê面前oa̍t-tńg身走，我iáu有甚麼thang講ah？
約書亞記 7 9| 因為迦南人kap chit所在一切khiā起ê百姓聽見，就beh圍困阮，除滅阮ê名tī地上；hit時你為tio̍h你ê大-名beh怎樣ah？
約書亞記 7 10| 耶和華kā約書亞講：起來，你啥事án-ni仆tī地裡ah？
約書亞記 7 11| 以色列犯罪，違背我所命令in ê約，取應該獻ê物，也偷the̍h，也行詭詐，khǹg tī in ê家器中。
約書亞記 7 12| 因為án-ni以色列人tī對敵ê面前khiā-bōe-tiâu；in tī對敵ê面前oa̍t-tńg身走，是因為in成做受咒詛；lín若無將應該獻ê物，tùi lín中間除去，我就無koh kap lín相kap tī-teh。
約書亞記 7 13| 你起來，hō͘百姓清氣，kā in講：Lín tio̍h家己清氣備辦明á日；因為耶和華以色列ê上帝án-ni講：以色列ah，lín iáu未交出hit-ê物，就tī對敵ê面前lín beh khiā-bōe-tiâu。
約書亞記 7 14| 明á早起lín tio̍h照lín ê支派近前來；耶和華所取ê支派，tio̍h照宗族近前來；耶和華所取ê宗族，tio̍h照家眷近前來；耶和華所取ê家眷，tio̍h照人丁，一個一個近前來。
約書亞記 7 15| 受取tio̍h ê人，有應該獻ê物tī伊hia，伊kap 伊所有ê，tio̍h受火燒；因為伊有背耶和華ê約，koh因為伊tī以色列中有行戇戇ê事。
約書亞記 7 16| 天光，約書亞早早起來，hō͘以色列人照支派近前來；取tio̍h-ê是猶大支派；
約書亞記 7 17| Hō͘猶大ê宗族近前來，就取tio̍h 謝拉 ê宗族；hō͘ 謝拉宗族ê人丁一個一個近前來，就取tio̍h Sat-tí；
約書亞記 7 18| Hō͘伊ê家照人丁一個一個近前來，就取tio̍h猶大支派ê人謝拉 ê曾孫，Sat-tí ê孫，Ka-bí ê kiáⁿ A-kan。
約書亞記 7 19| 約書亞對A-kan講：我ê kiáⁿ，我勸你tio̍h歸榮光耶和華以色列ê上帝，tī伊ê面前認罪，將你所做ê事kā我講：m̄-thang對我隱瞞。
約書亞記 7 20| A-kan 應約書亞講：我實在得罪耶和華以色列ê上帝；我所做ê事是án-ni，án-ni；
約書亞記 7 21| 我tī所搶ê財物中看見一領Sī-ná ê súi衫，銀兩百sià-khek-le̍k，金一tiāⁿ，重五十sià-khek-le̍k，我貪 chiah-ê物，就the̍h伊，taⁿ tâi tī我ê布棚內ê土腳下，銀tī伊ê下底。
約書亞記 7 22| 約書亞就差人去，in就去，到伊ê布棚；看ah，hit-ê物果然khǹg tī伊ê布棚內，銀tī下底。
約書亞記 7 23| In就tùi布棚內the̍h出來，帶到約書亞kap以色列眾人hia，hē tī耶和華ê面前。
約書亞記 7 24| 約書亞kap以色列眾人，將謝拉 ê曾孫A-kan，kap hit-ê銀，hit 件相衫，hit tiāⁿ金，kap伊ê kiáⁿ、cha-bó͘-kiáⁿ、牛、驢、羊、布棚，以及伊一切所有ê，lóng帶到A-kat ê山谷。
約書亞記 7 25| 約書亞講：你啥事害阮？今á日耶和華也beh害你。Tùi án-ni，以色列眾人用石頭tìm死伊；用火燒in，將石頭tìm in。
約書亞記 7 26| 眾人tī伊ê頂面疊一大堆ê石，到tī今á日；tùi án-ni，耶和華收回伊ê大受氣。所以hit所在名叫A-kat ê山谷，到今á日。
約書亞記 8 1| 耶和華對約書亞講：莫得驚，也莫得忍；你起來chhōa lóng總ê戰士上去Ai城，我已經將Ai城ê王，kap伊ê百姓，伊ê城，伊ê地，lóng交tī你ê手。
約書亞記 8 2| 你款待Ai城，kap伊ê王，tio̍h親像前款待耶利哥kap伊ê王一樣；總是所搶伊ê財物，kap cheng-siⁿ，lín thang 取做家己ê；你tio̍h用兵埋伏tī城後。
約書亞記 8 3| Tùi án-ni，約書亞kap一切ê戰士lóng起來，beh上去Ai城；約書亞揀三萬大力ê勇士，暝時差in去；
約書亞記 8 4| 吩咐in講：Lín tio̍h埋伏兵攻城，就是tī城後，m̄-thang離開城siuⁿ遠，lóng tio̍h備辦便。
約書亞記 8 5| 我kap我所chhōa ê眾百姓beh近óa城；in親像頭pái出來攻擊阮，hit時阮就beh tī in ê面前逃走。
約書亞記 8 6| In beh出來追jip阮，到阮引誘in離開城；因為in beh講：chiah-ê人親像頭pái tī阮ê面前逃走；所以阮beh tī in ê面前逃走；
約書亞記 8 7| Hit時lín就tio̍h tùi埋伏ê所在起來，取hit-ê城，因為耶和華lín ê上帝beh將伊交tī lín ê手。
約書亞記 8 8| Lín已經取城，就tio̍h用火燒城，tio̍h照耶和華ê話行；看ah，這是我所命令lín ê。
約書亞記 8 9| 約書亞差in，in就去埋伏ê所在，tiàm tī Pek-te̍k-lī kap Ai城ê中間，就是Ai城ê西勢；hit暝約書亞歇tī百姓ê中間。
約書亞記 8 10| 天光約書亞早早起來，點算百姓；伊kap以色列ê長老tī百姓ê頭前上去Ai城。
約書亞記 8 11| 眾百姓，就是kap伊tī-teh ê戰士，lóng上去近óa城ê頭前，tī Ai ê北pêng紮營；tī伊kap Ai ê中間有一個山谷。
約書亞記 8 12| 伊約略有揀五千人，hō͘ in埋伏tī Pek-te̍k-lī kap Ai城ê中間，就是tī城ê西勢。
約書亞記 8 13| Tùi án-ni，安置百姓，就是城北勢ê全軍，kap城西勢埋伏ê兵；chit暝約書亞入山谷中。
約書亞記 8 14| Ai城ê王看見，城內hiah-ê人趕緊透早起來，照所定tio̍h ê時，出去到A-la̍h-pa ê頭前，beh kap以色列人交戰，王kap眾百姓lóng去；總是in m̄知tī城後有兵埋伏，beh攻擊in。
約書亞記 8 15| 約書亞kap以色列ê眾人tī in ê頭前假thâi輸，tùi曠野ê路逃走。
約書亞記 8 16| 城內ê眾百姓lóng聚集，追jip in；in追jip約書亞，就受引誘離開in ê城。
約書亞記 8 17| Ai城，kap Pek-te̍k-lī城，無留一人無出去追jip以色列人；城門放開開，去追jip以色列人。
約書亞記 8 18| 耶和華對約書亞講：你伸出手裡所kia̍h ê鎗來kí Ai城；因為我beh將伊交tī你ê手。約書亞就伸出手裡所kia̍h ê鎗來kí hit-ê城。
約書亞記 8 19| 伊一下伸手，埋伏ê兵就對伊ê所在緊緊起來，走去入城取伊，緊緊放火燒城。
約書亞記 8 20| Ai城ê人oa̍t頭一下看；無phah算，城內火煙chhèng上天；in就走chia走hia，lóng無路；hiah-ê走去曠野ê百姓就hoan頭來攻擊追jip in。
約書亞記 8 21| 約書亞kap以色列ê眾人看見埋伏ê兵已經取城，城內火煙chhèng上高，就oa̍t-tńg身thâi死Ai城ê人；
約書亞記 8 22| 埋伏ê兵也出來攻擊in；in受圍困tī以色列人ê中間，前後lóng是以色列人；tùi án-ni，thâi死in；無一個留teh，也無一個走去。
約書亞記 8 23| In就活掠Ai城ê王，押伊到約書亞hia。
約書亞記 8 24| 以色列人一盡thâi死khiā起tī Ai ê百姓，tī田裡，tī曠野jip-tio̍h ê所在，in lóng倒tī刀下，到滅無。以色列眾人就倒tńg來Ai城，用刀thâi城中ê人。
約書亞記 8 25| 當hit日thâi死ê男女，共一萬兩千，就是Ai城ê百姓。
約書亞記 8 26| 約書亞無kiu伊伸出鎗ê手，直到一盡滅Ai城ê百姓。
約書亞記 8 27| 獨獨cheng-siⁿ，kap所搶城內ê財物，以色列人lóng 取做家己ê，照耶和華所命令約書亞ê話。
約書亞記 8 28| 約書亞燒Ai城，hō͘伊永永做土堆，荒廢到今á日；
約書亞記 8 29| koh召Ai城ê王tī樹裡；到黃昏日落ê時，約書亞出命令，人就tùi樹裡收身屍落來，hiat tī城門口；tī hit頂面疊一大堆ê石頭，到今á日iáu tī-teh。
約書亞記 8 30| Hit時約書亞tī Í-pa-lō͘山，為耶和華以色列ê上帝，起一座壇；
約書亞記 8 31| 是用自然ê石，hit頂面無動tio̍h鐵器ê，來起伊，照耶和華ê奴僕摩西所命令以色列人ê話，照摩西律法冊內所記ê；in tī chit-ê壇頂獻燒祭hō͘耶和華，也奉謝恩ê祭。
約書亞記 8 32| 約書亞tī-hia用摩西ê律法抄寫tī石頂，就是伊tī以色列人ê面前所寫ê。
約書亞記 8 33| 以色列眾人，kap in ê長老、官長，以及審判官，lóng khiā tī約櫃ê雙pêng，tī 扛耶和華約櫃ê祭司利未人ê面前，無論是本地人，是寄腳-ê；一半tī Ki-lī-sim山ê頭前，一半tī Í-pa-lō͘山ê頭前，kā以色列百姓祝福，照耶和華ê奴僕摩西前所命令ê。
約書亞記 8 34| 然後約書亞讀律法lóng總ê話，祝福ê，咒詛ê，照lóng總記tī律法ê。
約書亞記 8 35| 摩西所命令一切ê話，約書亞tī以色列ê全會，kap婦人人、gín-ná，kap in中間往來出外人ê面前，無一句無讀。
約書亞記 9 1| 約旦hit-pêng，或是tī山地，或是tī平洋，或是tī大海Lī-pa-lùn相對ê邊á，Hek人、A-mō͘-lī人、迦南人、Pí-lī-sé人、Hi-bī人、Iâ-pò͘-su人，chiah-ê王一下聽見這，
約書亞記 9 2| 就lóng聚集，同心合意，beh kap約書亞kap以色列人交戰。
約書亞記 9 3| 總是Ki-piàn khiā起ê百姓聽見約書亞對耶利哥kap Ai城所行ê事；
約書亞記 9 4| 就設詭計，假做使者，用舊ê袋，kap破裂koh補ê舊酒袋，hō͘驢馱(tô)伊；
約書亞記 9 5| 腳裡穿過補ê舊鞋，身軀穿舊衫，in所備辦ê餅lóng是乾koh臭phú。
約書亞記 9 6| In到Kiat-kah營中見約書亞，對伊kah以色列人講：阮是tùi真遠ê所在來ê；taⁿ求你kap阮立約。
約書亞記 9 7| 以色列人對chiah-ê Hi-bī人講：Kiám-chhái lín是khiā起tī阮中間ê，beh怎樣kap lín立約ah？
約書亞記 9 8| In對約書亞講：阮是你ê奴僕。約書亞問in講：Lín是甚麼人，是tùi toh落來ê？
約書亞記 9 9| In對伊講，你ê奴僕tùi極遠ê所在來，為tio̍h耶和華你上帝ê名；因為阮已經聽見伊ê名聲，kap伊tī埃及一切所行ê；
約書亞記 9 10| 以及伊tī約旦hit-pêng tùi A-mô͘-lī兩個王，就是Hi-si̍t-pún王Se-hông，kap tī A-su-tha-lio̍k ê Pa-san王Go̍k，一切所行ê事。
約書亞記 9 11| 阮ê長老kap阮hia khiā起ê百姓就kā阮講：Lín手tio̍h 帶路裡用ê食物，去迎接in，對in講，阮是你ê奴僕，taⁿ求你kap阮立約。
約書亞記 9 12| 阮出來beh來lín chia ê日，tùi厝內帶出chiah-ê餅做路中ê路用，hit時iáu燒燒；看ah，taⁿ已經lóng乾 koh臭phú lah；
約書亞記 9 13| Chiah-ê酒囊阮貯酒ê時，iáu是新ê，看ah，taⁿ已經破裂；阮chiah-ê衫kap鞋也lóng穿舊，因為路真遠。
約書亞記 9 14| 以色列人就tùi in ê食物the̍h淡薄，也無請問耶和華。
約書亞記 9 15| 約書亞就kap in講和，kap in立約，容允in活；會眾ê首領也對in chiù-chōa。
約書亞記 9 16| Kap in立約了後，過三日，chiah聽見in是近近，tiàm tī in中間。
約書亞記 9 17| 以色列起身，第三日到in ê城；hiah-ê城就是Ki-piàn、Ki-hui-la̍h、Pí-lio̍k、Ki-lia̍t-iâ-lîm。
約書亞記 9 18| 因為會眾ê首領已經指耶和華以色列ê上帝對in chiù-chōa，所以以色列人無phah in；全會眾就哀怨hiah-ê首領。
約書亞記 9 19| 眾首領對全會講：阮已經指耶和華以色列ê上帝對in chiù-chōa，taⁿ咱m̄-thang kha̍p-tio̍h in。
約書亞記 9 20| 咱tio̍h án-ni款待in，容允in活teh，驚了咱為tio̍h所對in chiù-chōa-ê，受氣到tī咱。
約書亞記 9 21| 首領koh對in講，Tio̍h容允in活；tùi án-ni，in就kā會眾做破柴chhiūⁿ水ê人，照首領所kā in講ê話。
約書亞記 9 22| 約書亞叫in來，kā in講：啥事騙阮講：阮離開lín真遠ah？其實lín是tiàm tī阮中間。
約書亞記 9 23| Taⁿ lín是受咒詛ê，lín中間做奴才ê永無斷，kā我上帝ê殿做破柴chhiūⁿ水ê。
約書亞記 9 24| In應約書亞講：因為有人確實報你ê奴僕講：耶和華你ê上帝bat命令伊ê奴僕摩西，將chit-ê全地賞賜lín，掖tī lín ê頭前剿滅chit-ê所在一切khiā起ê百姓；所以阮因為lín ê緣故，驚了無命，chiah做chit-ê tāi-chì。
約書亞記 9 25| Taⁿ阮tī你ê手頭；你看做好做正直ê，照án-ni行來款待阮。
約書亞記 9 26| 約書亞就án-ni款待in，救in脫離以色列人ê手；所以in就無thâi in。
約書亞記 9 27| 當hit日，約書亞hō͘ in kā會眾kap耶和華ê壇，做破柴kap chhiūⁿ水ê人，tī伊所beh揀ê所在，到今á日。
約書亞記 10 1| 耶路撒冷王A-to-nî-sé-tek聽見約書亞取Ai城，一盡滅伊，款待Ai城kap伊ê王，親像前款待耶利哥kap伊ê王一樣；koh聽見Ki-piàn khiā起ê百姓kap以色列人立和約，khiā起tī in中間；
約書亞記 10 2| 就真驚；因為Ki-piàn是大城，親像一個京城，比Ai城khah大；koh城內ê人lóng是勇士。
約書亞記 10 3| Tùi án-ni，耶路撒冷王A-to-nî-sé-tek差人去見Hi-pek-lûn王Hô-hâm，Iâ-boa̍t王Pí-lân，拉結王Ngá-hui-a，kap I-ki-lûn王Tí-phek，講：
約書亞記 10 4| 請lín上來我chia，幫贊我；咱thang來去phah Ki-piàn，因為伊kap約書亞kap以色列立和約。
約書亞記 10 5| Tùi án-ni，A-mô͘-lī人五個王，就是耶路撒冷王、Hi-pek-lûn王、Iâ-boa̍t王、拉結王、I-ki-lûn王，大家聚集，kap in ê軍隊上去，紮營tī Ki-piàn ê對面，beh攻擊伊。
約書亞記 10 6| Ki-piàn人就差人去Kiat-kah ê營，見約書亞講：你m̄-thang kiu手m̄看你ê奴僕；求你緊緊來chia拯救阮，幫贊阮；因為khiā起山地A-mô͘-lī人hiah-ê王，lóng聚集來攻擊阮。
約書亞記 10 7| Tùi án-ni，約書亞，kap伊一切ê戰士，以及一切大力ê勇士，lóng tùi Kiat-kah上去。
約書亞記 10 8| 耶和華kā約書亞講：莫得驚in，因為我已經將in交tī你ê手；in無一人能khiā-tiâu tī你ê面前。
約書亞記 10 9| 約書亞忽然到in hia，因為伊tùi Kiat-kah thong暝上去。
約書亞記 10 10| 耶和華hō͘ in tī以色列人ê面前紛亂；就tī Ki-piàn thâi死in真chōe；追jip in tī上 Pek-hô-lûn ê路，phah in到A-se-ka kap Má-ki-tāi。
約書亞記 10 11| In tī以色列人ê面前逃走；tī Pek-hô-lûn落去ê時，耶和華tùi天落大雹tī in ê身上，到A-se-ka，hō͘ in死；hiah-ê hō͘雹phah死ê，比以色列人用刀thâi死ê，khah-chōe。
約書亞記 10 12| 當耶和華將A-mô͘-lī人交tī以色列人ê日，約書亞就kā耶和華講：也tī以色列人ê面前講：	日頭ah，你tio̍h停tī Ki-piàn ê頂面，	月ah，你tio̍h停tī A-ngá-lûn ê山谷。
約書亞記 10 13| 日頭就停teh，月就歇teh，	thèng候百姓報仇tī in ê對敵。Chit-ê事kiám m̄是寫tī Ngá-soah-jíⁿ ê冊mah？日頭停tī天ê中央，無緊緊落去，約略有一日ê久。
約書亞記 10 14| 以前以後無有親像hit一日，得tio̍h耶和華聽人ê聲；是因為耶和華替以色列人交戰。
約書亞記 10 15| 約書亞kap以色列眾人tò來Kiat-kah ê營內。
約書亞記 10 16| Hit五個王逃走，bih tī Má-ki-tāi ê洞內。
約書亞記 10 17| 有人去kā約書亞講：Hit五個王已經chhē-tio̍h lah，lóng bih tī Má-ki-tāi ê洞內。
約書亞記 10 18| 約書亞講：徙大塊石到洞口，派人tiàm hia顧守in；
約書亞記 10 19| 總是lín m̄-thang停腳，tio̍h追jip lín ê對敵，phah in ê後隊，m̄-thang容允in入in ê城；因為耶和華lín ê上帝已經將in交tī lín ê手。
約書亞記 10 20| 約書亞kap以色列大大thâi死in，到一盡剿滅chiah soah；其中chhun ê人lóng入堅固ê城；
約書亞記 10 21| 眾百姓就安然tò來Má-ki-tāi ê營，到約書亞hia；無一人敢出聲攻擊以色列人。
約書亞記 10 22| 約書亞講：開洞口，掠hit五個王出洞，來我chia。
約書亞記 10 23| In就án-ni行，掠hit五個王，就是耶路撒冷王、Hi-pek-lûn王、Iâ-boa̍t王、拉結王、I-ki-lûn王，tùi洞內出來，帶到伊hia。
約書亞記 10 24| 掠hiah-ê王出來到約書亞hia ê時，約書亞就叫以色列眾人來，對hiah-ê kap伊相kap去ê軍長講：Lín近前來，將腳踏tī chiah-ê王ê頷頸；in就近前來，用腳踏tī in ê頷頸。
約書亞記 10 25| 約書亞對in講，Lín莫得驚，也莫得忍，tio̍h勇敢壯膽；因為lín所beh攻擊一切ê對敵，耶和華beh án-ni款待in。
約書亞記 10 26| 後來約書亞phah死in，召in tī五叢樹；in召tī樹裡到ê-hng。
約書亞記 10 27| 日落ê時，約書亞出令，就tùi樹裡收身屍落來，hiat tī in所bih ê洞，將kúi-nā塊大石hē tī 洞口，到taⁿ iáu tī-teh。
約書亞記 10 28| Hit日約書亞取Má-ki-tāi，用刀thâi死in kap in ê王；hit內面ê人一盡剿滅，無留一個；伊款待Má-ki-tāi ê王，親像前款待耶利哥王一樣。
約書亞記 10 29| 約書亞kap以色列眾人tùi Má-ki-tāi hia去到Li̍p-ná，攻擊Li̍p-ná。
約書亞記 10 30| 耶和華將伊kap伊ê王交tī以色列人ê手；伊用刀thâi死伊，kap hit內面ê眾人，無留一個；伊款待伊ê王，親像前款待耶利哥王一樣。
約書亞記 10 31| 約書亞kap以色列眾人tùi Li̍p-ná hia去到拉結，紮營tī伊ê對面，來攻擊伊。
約書亞記 10 32| 耶和華將拉結交tī以色列人ê手；隔日就取伊，用刀thâi死伊，kap hit內面ê眾人；是照伊對Li̍p-ná一切所行ê。
約書亞記 10 33| Hit時Ki-sek ê王Hô-lân來beh幫贊拉結；約書亞就phah死伊，kap伊ê百姓；lóng無kā伊留一個。
約書亞記 10 34| 約書亞kap以色列眾人tùi拉結去到I-ki-lûn，tī伊ê對面紮營，攻擊伊；
約書亞記 10 35| Hit日就取伊，用刀phah伊；tī hit日一盡剿滅hit內面ê眾人；是照伊tùi拉結一切所行ê。
約書亞記 10 36| 約書亞kap以色列眾人tùi I-ki-lûn上去到Hi-pek-lûn，攻擊伊；
約書亞記 10 37| 就取伊，用刀phah伊，kap伊ê王，以及伊所屬ê城；thâi死hit內面ê百姓，lóng無留一個；是照伊對I-ki-lûn一切所行ê，一盡剿滅伊，kap hit內面ê眾百姓。
約書亞記 10 38| 約書亞kap以色列眾人tò來到Tí-phek，攻擊伊；
約書亞記 10 39| 就取伊，kap伊ê王，以及屬伊ê城，用刀phah伊；一盡滅hit內面ê眾人，無留一個，照伊前款待Hi-pek-lûn ê，taⁿ也款待Tí-phek kap伊ê王；也照伊前款待Li̍p-ná kap伊ê王一樣。
約書亞記 10 40| Án-ni約書亞phah全地，就是山地，南方ê地、平洋、山坪，kap in lóng總ê王，無留一個；見有喘氣ê一盡剿滅，照耶和華以色列ê上帝所命令ê。
約書亞記 10 41| Tùi Ka-te-su-pa-nî-a到Ka-sat，koh Ko-san全地，以及Ki-piàn，lóng hō͘約書亞phah。
約書亞記 10 42| Hiah-ê王kap in ê地，約書亞做一時取in；因為耶和華以色列ê上帝替以色列交戰。
約書亞記 10 43| 約書亞kap以色列ê眾人就tò來到Kiat-kah ê營盤。
約書亞記 11 1| Hā-só王Iâ-pin聽見chit-ê tāi-chì，就差人去見Má-tùn王Iok-pa，kap Sin-lûn ê王、Ap-soah ê王；
約書亞記 11 2| 也到北方，山地，kap Ki-nî-lia̍t南勢ê A-la̍h-pa，平洋，kap西勢To-jíⁿ ê山頭，chiah-ê王。
約書亞記 11 3| Koh去見東勢kap西勢ê迦南人，kap A-mô͘-lī人、Hek人、Pí-lī-sé人，kap Iâ-pò͘-sū人，khiā起tī山地ê，以及Hek-bûn山腳Bí-su-pa地ê Hi-bī人。
約書亞記 11 4| In kap in ê眾軍隊lóng出來，人額真chōe親像海邊ê沙；馬kap車也真chōe。
約書亞記 11 5| Chiah-ê王lóng聚集，來到Bí-lûn ê水邊，平平安營，beh kap以色列交戰。
約書亞記 11 6| 耶和華kā約書亞講：m̄免為tio̍h in來驚，因為明á日差不多chit時，我用thâi死ê眾人交tī以色列ê面前；你tio̍h割斷in ê馬腿ê大筋，用火燒in ê車。
約書亞記 11 7| 約書亞kap lóng總ê戰士，忽然到Bí-lûn ê水邊；tú-tio̍h in就phah in。
約書亞記 11 8| 耶和華將in交tī以色列人ê手，in就phah in，追jip in到大Se-tùn，也到Bí-su-lī-hut-má-im，直到東勢Bí-su-pa ê平洋，thâi死in，無留一個。
約書亞記 11 9| 約書亞就照耶和華所命令ê款待in；馬就割斷in ê腿ê大筋，車就用火燒。
約書亞記 11 10| Hit時約書亞oa̍t-tńg來取Hā-só，用刀thâi伊ê王；因為Hā-só平時做chiah-ê國ê頭。
約書亞記 11 11| 以色列人用刀thâi死hit內面ê眾人，一盡滅in；見有喘氣ê無留一個；koh用火燒Hā-só。
約書亞記 11 12| 約書亞取hiah-ê王lóng總ê城，以及in ê王，用刀thâi死in，一盡滅in，照耶和華ê奴僕摩西所命令ê。
約書亞記 11 13| Hiah-ê起tī崙á頂ê城，除Hā-só以外，以色列人lóng無燒伊；只有Hā-só hō͘約書亞燒去。
約書亞記 11 14| Tī hiah-ê城所搶ê物，kap cheng-siⁿ，以色列人lóng 取做家己ê；獨獨人，lóng用刀thâi死到滅無；見有喘氣ê無留一個。
約書亞記 11 15| 耶和華命令伊ê奴僕摩西ê，摩西照án-ni命令約書亞，約書亞án-ni行；見耶和華所命令摩西ê，約書亞無一項無行。
約書亞記 11 16| Án-ni約書亞取hit-ê全地，就是山地，南方全地，Ko-san全地，kap平洋A-la̍h-pa，以色列ê山地，kap伊ê平洋；
約書亞記 11 17| tùi上去Se-jíⁿ ê Hap-la̍h山，到Hek-bûn山腳，Lī-pa-lùn山谷ê Pa-le̍k-ka-tek；也掠hit所在hiah-ê王，phah hō͘ in死。
約書亞記 11 18| 約書亞kap chiah-ê王交戰真久。
約書亞記 11 19| 除Ki-piàn ê Hi-bī人以外，無一個城kap以色列人講和；in lóng tùi交戰來取伊。
約書亞記 11 20| 因為tùi耶和華hō͘ in ê心硬，抵敵以色列，來kap in交戰，hō͘ in一盡受滅，無得tio̍h憐憫，致到一盡滅無，照耶和華所命令摩西ê。
約書亞記 11 21| Hit時約書亞到，就tùi山地、Hi-pek-lûn、Tí-phek、A-ná-pek、猶大山地、以色列山地，剪除A-la̍p族ê人；約書亞一盡滅in，kap in hiah-ê城。
約書亞記 11 22| Tī以色列人ê地lóng無留一個A-la̍p族ê人；獨獨tī Ka-sat、Ka-te̍k，kap A-si̍t-tu̍t有chhun淡薄。
約書亞記 11 23| Án-ni約書亞照耶和華所命令摩西一切ê話，取hit-ê全地；約書亞將地分hō͘以色列做業，照in ê支派，in ê宗族；tùi án-ni，hit-ê地太平無交戰。
約書亞記 12 1| Tī約旦hit-pêng ǹg日出ê所在，tùi A-lùn ê山谷到Hek-bûn山，kap東勢A-la̍h-pa ê全地，以色列人phah hiah-ê王，取in ê地，記tī下底。
約書亞記 12 2| A-mô͘-lī人ê王，就是khiā起tī Hi-si̍t-pún ê Se-hông，伊所管ê地，是tùi A-lùn山谷邊ê A-lô-jíⁿ，kap山谷中ê城，以及Ki-lia̍t ê一半，直到A-bûn人ê境界，就是Ngá-phok河。
約書亞記 12 3| Koh A-la̍h-pa東勢到Ki-nî-lia̍t海，koh到東勢A-la̍h-pa ê海，就是鹽海，thàng到Pek-iâ-se-boa̍t ê路，以及南方，直到Pí-su-ka ê山腳；
約書亞記 12 4| koh有Pa-sán王Go̍k ê境界，伊是Lī-hoa̍t-im人所chhun ê，tiàm tī A-su-tha-lio̍k kap Í-tek-lâi；
約書亞記 12 5| 伊所管ê地，是Hek-bûn山、Sat-ka、Pa-san全地，到Ki-su̍t人kap Má-ka人ê境界，以及Ki-lia̍t ê一半，直到Hi-si̍t-pún王Se-hông ê境界。
約書亞記 12 6| In是耶和華ê奴僕摩西kap以色列人所phah ê；耶和華ê奴僕摩西將in ê地hō͘ Liû-piān人、Ka-tek人，kap Má-ná-se半支派ê人做業。
約書亞記 12 7| Tī約旦ê西pêng，tùi Lī-pa-lùn山谷ê Pa-le̍k-ka-tek，到上去Se-jíⁿ ê Hap-la̍h山，約書亞kap以色列人phah in ê地；約書亞就將地分hō͘以色列各支派照in ê宗族做業；
約書亞記 12 8| 就是tī山地，tī平洋，tī A-la̍h-pa，tī山腳，tī曠野，tī南方ê地，是Hek人、A-mô͘-lī人、迦南人、Pí-lī-sé人、Hi-bī人、Iâ-pò͘-su人chiah-ê王記tī下底；
約書亞記 12 9| 一個是耶利哥王；一個是óa近Pek-te̍k-lī Ai城ê王；
約書亞記 12 10| 一個是耶路撒冷王；一個是Hi-pek-lûn王；
約書亞記 12 11| 一個是Iâ-boa̍t王；一個是拉結王；
約書亞記 12 12| 一個是I-ki-lûn王；一個是Ki-sek王；
約書亞記 12 13| 一個是Tí-phek王；一個是Ki-tak王；
約書亞記 12 14| 一個是Hô-jíⁿ-má王；一個是A-la̍h-tek王；
約書亞記 12 15| 一個是Li̍p-ná王；一個是A-tō-lân王；
約書亞記 12 16| 一個是Má-ki-tāi王；一個是Pek-te̍k-lī王；
約書亞記 12 17| 一個是Tha-phó͘-a王；一個是Hi-hut王；
約書亞記 12 18| 一個是A-hut王；一個是La̍h-sa-lûn王；
約書亞記 12 19| 一個是Má-tùn王；一個是Hā-só王；
約書亞記 12 20| 一個是Sin-lûn-bí-lûn王；一個是Ap-soah王；
約書亞記 12 21| 一個是Tha-la̍p王；一個是Bí-kiat-to王；
約書亞記 12 22| 一個是Ki-te-su王；一個是óa近Ka-bi̍t ê Iok-liām王；
約書亞記 12 23| 一個是To-jíⁿ山頭ê To-jíⁿ王；一個是Kiat-kah ê Ko-ìn王；
約書亞記 12 24| 一個是Tek-sat王；計共三十一ê王。
約書亞記 13 1| 約書亞歲壽chōe，年老，耶和華對伊講，你歲壽chōe，年老，應該取ê地，iáu有chhun真chōe；
約書亞記 13 2| 所chhun ê地，就是腓利士人ê全境，kap Ki-su̍t人ê全地；
約書亞記 13 3| tùi埃及頭前ê Se-hat，ǹg北到Í-kek-lûn ê境界，這就算做迦南人ê地；腓利士人五個首領，就是Ka-sat人、A-si̍t-tu̍t人、A-si̍t-ki-lûn人、Ka-tek人、Í-kek-lûn人；koh有南方A-ōe人；
約書亞記 13 4| 迦南人ê全地，Se-tùn人ê Bí-a-la̍h，到A-hut，直到A-mô͘-lī人ê交界；
約書亞記 13 5| koh有Ka-pa-le̍k人ê地，kap ǹg日出ka-nn̂g ê Lī-pa-lùn，tùi Hek-bûn山腳ê Pa-le̍k-ka-tek，到Hap-má ê路口；
約書亞記 13 6| khiā起山地lóng總ê百姓，tùi Lī-pa-lùn到Bí-su-lī-hut-má-im、Se-tùn ê眾人，我beh tī以色列人ê面前趕in出去；你thang照我所命令你ê，分hiah-ê地hō͘以色列人做業。
約書亞記 13 7| Taⁿ你tio̍h將chit-ê地分hō͘九支派kap Má-ná-se半支派做業。
約書亞記 13 8| Liû-piān、Ka-tek，兩支派，kap Má-ná-se iáu半支派，相kap得tio̍h摩西所賞賜ê業，tī約旦東勢hit-pêng，就是照耶和華ê奴僕摩西所hō͘ in ê。
約書亞記 13 9| 是tùi A-lùn山谷邊ê A-lô-jíⁿ，kap山谷中ê城，以及Bí-tí-pa ê全平洋，直到Tí-pún；
約書亞記 13 10| kap tiàm tī Hi-si̍t-pún做王，A-mô͘-lī人ê王Se-hông chiah-ê城，到A-bûn人ê交界；
約書亞記 13 11| koh有Ki-lia̍t地，Ki-su̍t人、Má-ka人ê地界，kap ka-nn̂g ê Hek-bûn山，ka-nn̂g ê Pa-san，到Sat-ka；
約書亞記 13 12| koh Pa-san王Go̍k ê全國，伊tī A-su-tha-lio̍k kap Í-tek-lâi做王；伊是Lī-hoa̍t-im族所chhun-ê；因為chiah-ê lóng是摩西所phah ê，所管ê。
約書亞記 13 13| 總是以色列人無趕Ki-su̍t人、Má-ka人；到今á日Ki-su̍t、Má-ka猶原tiàm tī以色列人ê中間。
約書亞記 13 14| 獨獨無分業hō͘利未ê支派；耶和華以色列ê上帝燒祭ê祭物做in ê業，照伊所對伊講ê。
約書亞記 13 15| 摩西分hō͘ Liû-piān支派ê，照in ê宗族。
約書亞記 13 16| In ê境界是A-lùn山谷邊ê A-lô-jíⁿ，kap山谷中ê城，óa近Bí-tí-pa ê全平洋，
約書亞記 13 17| Hi-si̍t-pún kap伊平洋hiah-ê城，Tí-pún、Pa-boa̍t-pa-le̍k、Pek-pa-le̍k-bián；
約書亞記 13 18| Ngá-cha̍p、Ki-tí-bo̍k、Bí-hoat-ap；
約書亞記 13 19| Ki-lia̍t-têng、Se-pí-má，kap山谷中ê山Sè-lia̍t-hap-sa-hat；
約書亞記 13 20| Pek-pì-jíⁿ、Pì-su-ka ê山坪，Pek-iâ-se-boa̍t；
約書亞記 13 21| koh平洋hiah-ê城，tī Hi-si̍t-pún做王ê A-mô͘-lī人ê王Se-hông ê全國；摩西phah 伊kap米甸hiah-ê首領，就是Í-bī、Lī-kimou-jíⁿ、Hō͘-jíⁿ、Lī-pa；chiah-ê lóng是tiàm tī hit所在做首領，屬tī Se-hông ê。
約書亞記 13 22| 以色列人thâi hiah-ê人ê時，也用刀thâi Pí-jíⁿ ê kiáⁿ，術士Pa-lân。
約書亞記 13 23| Liû-piān人ê境界，伊ê業tī約旦kap河邊ê地。這是Liû-piān人ê業，照in ê宗族，chiah-ê城，chiah-ê鄉社。
約書亞記 13 24| 摩西分hō͘ Ka-tek人，照Ka-tek支派ê宗族。
約書亞記 13 25| In ê境界是Ngá-siā kap Ki-lia̍t一切ê城，kap A-bûn人一半ê地，到La̍h-pa頭前ê A-lô-jíⁿ。
約書亞記 13 26| Tùi Hi-si̍t-pún到La̍h-boa̍t-bí-su-pa，kap Pí-to-lêng，koh tùi Má-hap-liām，到Tí-phek ê境界；
約書亞記 13 27| kap山谷中ê Pek-a-lân、Pek-lêng-la̍h、So͘-kat，Sat-hun，就是Hi-si̍t-pún王Se-hông國內所chhun ê地，以及約旦河kap河邊ê地，直到Ki-nî-lia̍t海ê極頭，tī約旦hit-pêng ê東勢。
約書亞記 13 28| 這是Ka-tek人照伊ê宗族所得tio̍h做業chiah-ê城，kap鄉社。
約書亞記 13 29| 摩西分hō͘ Má-ná-se半支派ê，是照Má-ná-se人半支派ê宗族。
約書亞記 13 30| In ê境界是tùi Má-hap-liām起，包含Pa-san全地，就是Pa-san王Go̍k ê全國，kap tī Pa-san、Gāi-jíⁿ一切ê城，共六十ê城；
約書亞記 13 31| Ki-lia̍t ê一半，kap A-su-tha-lio̍k，Í-tek-lâi，是屬Pa-san王Go̍k ê國ê城，是hō͘ Má-ná-se ê kiáⁿ，Má-kiat，就是Má-kiat ê kiáⁿ孫ê一半，照伊ê宗族。
約書亞記 13 32| 頂面是摩西tī約旦hit-pêng東勢，耶利哥對面Mô͘-ap ê平洋，所分ê業。
約書亞記 13 33| 獨獨利未支派，摩西無分業hō͘ in；耶和華以色列ê上帝是做in ê產業，照伊所kā in講ê。
約書亞記 14 1| 以色列人tī迦南地所得tio̍h ê業，就是祭司Í-lī-a-sat，kap Lùn ê kiáⁿ約書亞，kap以色列ta̍k支派ê族長，所分hō͘ in ê，lóng記tī下底。
約書亞記 14 2| 是照耶和華託摩西所命令ê，liam-khau分hō͘九支派koh半支派。
約書亞記 14 3| 因為摩西tī約旦河hit-pêng，已經分業hō͘兩個支派koh半支派；獨獨tī in中間無分業hō͘利未人。
約書亞記 14 4| 因為約瑟ê kiáⁿ孫是兩支派，就是Má-ná-se kap Í-hoat-liân；總是無用地分hō͘利未人做業；只有hō͘ in城thang khiā起，kap城ê郊野，thang做cheng-siⁿ kap財物ê路用。
約書亞記 14 5| 以色列人照耶和華所命令摩西ê去行，來分hit-ê地。
約書亞記 14 6| Hit時猶大人tī Kiat-kah見約書亞；有Ki-nî-sé族，Iâ-hu-nî ê kiáⁿ迦勒，kā伊講，早tī Ka-te-su-pa-nî-a，耶和華對上帝ê奴僕摩西所講：關係你我ê tāi-chì ê，你lóng知。
約書亞記 14 7| 耶和華ê奴僕摩西tùi Ka-te-su-pa-nî-a差我偷看chit-ê地，hit時我tú-á四十歲；我盡我ê心回覆伊。
約書亞記 14 8| 總是kap我上去hiah-ê兄弟hō͘百姓心失志；獨獨我專心tè耶和華我ê上帝。
約書亞記 14 9| 當日摩西chiù-chōa講：你ê腳所踏ê地，定tio̍h beh歸你kap你ê kiáⁿ孫，永遠做業；因為你專心跟tè耶和華我ê上帝。
約書亞記 14 10| 看ah，耶和華照伊所講ê，hō͘我活teh已經四十五年，就是tùi以色列人行tī曠野，耶和華kā摩西講這話ê時；看ah，現今我八十五歲 lah。
約書亞記 14 11| 我iáu-kú勇健，親像摩西差我去hit日一樣，無論是爭戰，是出入，我ê氣力hit時怎樣，現在我ê氣力也是án-ni。
約書亞記 14 12| 求你用耶和華hit日所講ê山地hō͘我；因為hit日你也有聽見；tī-hia有A-la̍p族ê人，伊ê城闊大堅固；若耶和華kap我tī-teh，我就beh趕in出，照耶和華所講ê。
約書亞記 14 13| 約書亞就kā伊祝福，用Hi-pek-lûn hō͘ Iâ-hu-nî ê kiáⁿ迦勒做業。
約書亞記 14 14| 所以Hi-pek-lûn做Ki-nî-sé族Iâ-hu-nî ê kiáⁿ迦勒ê產業，直到今á日；因為伊專心跟tè耶和華以色列ê上帝。
約書亞記 14 15| Hi-pek-lûn前叫Ki-lia̍t-a-pa；chit-ê A-pa是A-la̍p族中第一大ê人。Tùi án-ni，國內太平，無koh交戰。
約書亞記 15 1| 猶大支派照宗族liam-khau所得tio̍h ê地，是tī極南勢，到Í-tong ê交界，ǹg南直到Sîm ê曠野。
約書亞記 15 2| In南勢ê界，是tùi鹽海ê極頭，就是ǹg南ê海灣；
約書亞記 15 3| thàng到A-khek-la̍h-pin山坪ê南勢，連到Sîm，上到Ka-te-su-pa-nî-a ê南勢，koh過Hi-su-lûn，上到A-ta̍t-jíⁿ，se̍h到Kah-ka；
約書亞記 15 4| 連到Ap-bún，thàng到埃及ê小河，chit-ê界到海為止；這就是lín南勢ê界；
約書亞記 15 5| 東勢ê界，就是鹽海，到約旦河口；北勢ê界，是tùi約旦河口ê海灣起；
約書亞記 15 6| 上到Pek-hat-la̍h，過Pek-a-la̍h-pa ê北勢，上到Liû-piān ê kiáⁿ Pho-hán ê石磐；
約書亞記 15 7| Hit-ê界koh tùi A-kat ê山谷上到Tí-phek，tùi北勢上去，ǹg A-to͘-bêng ê山坪對面ê Kiat-kah，tī河ê南pêng ê；hit-ê界到Ún-sī-be̍k ê水，到Ún-lô-kiat為止；
約書亞記 15 8| Chit-ê界經過Piān-him-lùn ê山谷，上到Iâ-pò͘-su山墘ê南勢，(Iâ-pò͘-su就是耶路撒冷) ；hit-ê界koh上到Piān-him-lùn山谷西勢ê山頂，就是Lī-hoat-im山谷北勢ê極頭；
約書亞記 15 9| Hit-ê界koh tùi山頂到Nî-hut-to-a ê水泉，thàng到Í-hut-lûn山hiah-ê城；hit-ê界koh到Pa-la̍h， (Pa-la̍h就是Ki-lia̍t-iâ-lîm) ；
約書亞記 15 10| Hit-ê界koh tùi Pa-la̍h ǹg西勢se̍h到Se-jíⁿ山，過到Iâ-lîm山邊ê北pêng (Iâ-lîm就是Ki-sat-lûn) ，koh落去到Pek-sī-be̍k，經過Têng-la̍p；
約書亞記 15 11| Hit-ê界koh thàng到Í-kek-lûn邊á ê北勢，hit-ê界續到Si-kí-lûn，經過到Pa-la̍h山，koh thàng到Ngá-pí-liap；chit-ê界到海為止；
約書亞記 15 12| 西勢ê界到大海，kap伊ê海墘。這是猶大人，照in ê宗族，四圍ê交界。
約書亞記 15 13| 照耶和華命令約書亞ê，伊就tī猶大ê族中，將一份hō͘ Iâ-hu-nî ê kiáⁿ迦勒做業，就是Ki-lia̍t-a-pa，也名Hi-pek-lûn；A-pa是A-la̍p族ê祖。
約書亞記 15 14| 迦勒tùi hia趕出A-la̍p三個kiáⁿ，就是Sī-su、A-hi-bān、That-mái，lóng是A-la̍p ê kiáⁿ。
約書亞記 15 15| Koh tùi hia上去攻Tí-phek khiā起ê百姓；chit-ê Tí-phek前名叫Ki-lia̍t-se-hut。
約書亞記 15 16| 迦勒講：若有人phah Ki-lia̍t-se-hut來取伊，我beh將我ê cha-bó͘-kiáⁿ Ap-sat hō͘伊做bó͘。
約書亞記 15 17| 迦勒ê兄弟Ki-la̍p-su ê kiáⁿ Gô-tô-liap取伊；伊就將伊ê cha-bó͘-kiáⁿ Ap-sat hō͘伊做bó͘。
約書亞記 15 18| Ap-sat過門ê時，勸丈夫tùi in老父討一坵田；Ap-sat tùi驢落來；迦勒問講：你beh甚麼ah？
約書亞記 15 19| 伊講：求你賜福我；你已經安置我tī南方ê地，求你hō͘我水泉。伊就用頂ê水泉，下ê水泉hō͘伊。
約書亞記 15 20| 這是猶大人ê支派所得tio̍h ê業，照伊ê宗族。
約書亞記 15 21| 猶大人ê支派南勢極頭ê城，kap Í-tong 交界相近ê，就是Kah-siat、Í-tek、Ngá-ko͘-jíⁿ；
約書亞記 15 22| Ki-ná、Tí-mô͘-ná、A-tāi-ta̍t；
約書亞記 15 23| Ki-te-su、Hā-só、Í-thê-lâm；
約書亞記 15 24| Se-hut、Thê-liān、Pí-a-lio̍k；
約書亞記 15 25| Hā-só-hap-tāi-tha、Ka-lio̍k-hi-su-lûn，(就是Hā-só) ；
約書亞記 15 26| A-bān、Sī-má、Mô͘-la̍h-tāi；
約書亞記 15 27| Hap-sat-ka-tāi、Hek-si̍t-bûn、Pek-phàⁿ-lia̍t；
約書亞記 15 28| Hap-sat-su-a、別是巴、Pí-su-iok-tha；
約書亞記 15 29| Pa-la̍h、Í-in、Í-sim；
約書亞記 15 30| I-le̍k-to-lia̍p、Ki-sit、Hô-jíⁿ-má；
約書亞記 15 31| Sé-kek-la̍h、Be̍k-má-ná、Sam-sat-ná；
約書亞記 15 32| Lī-pa-bu̍t、Si̍t-him、A-in、Lîm-bûn；共二十九座城，kap in ê鄉社。
約書亞記 15 33| Tī平洋有Í-si̍t-tô、Só-la̍h、A-si̍t-ná；
約書亞記 15 34| Sat-lô-a、Ún-kan-lêng、Tha-phó͘-a、Í-lâm；
約書亞記 15 35| Iâ-boa̍t、A-tō͘-lân、So-ko、A-se-ka；
約書亞記 15 36| Sa-la̍h-im、A-tí-tha-im、Ki-tí-la̍h、Ki-tí-lô-tha-im；共十四座城，kap伊ê鄉社。
約書亞記 15 37| Sé-lâm、Hap-tāi-sa、Be̍k-tāi-ka-tek；
約書亞記 15 38| Tí-liân、Bí-su-pa、Iok-thiap；
約書亞記 15 39| 拉結、Pho-su-ka、I-ki-lûn；
約書亞記 15 40| Ka-pún、La̍h-bān、Ki-thê-lī；
約書亞記 15 41| Ki-te-lô、Pek-tāi-kún、Ná-má、Má-ki-tāi；共十六座城，kap伊ê鄉社。
約書亞記 15 42| Li̍p-ná、Í-thiap、A-san；
約書亞記 15 43| Ek-hut-tha、A-si̍t-ná、Nî-sek；
約書亞記 15 44| Ki-i-la̍h、A-kek-sek、Má-lī-sa；共九座城，kap伊ê鄉社。
約書亞記 15 45| Koh有Í-kek-lûn kap伊ê街市，伊ê鄉社；
約書亞記 15 46| tùi Í-kek-lûn到海，一切óa近A-si̍t-tu̍t ê，kap伊ê鄉社。
約書亞記 15 47| A-si̍t-tu̍t kap伊ê街市，伊ê鄉社；Ka-sat，kap伊ê街市，伊ê鄉社；到埃及小河，kap大海，以及伊ê海墘。
約書亞記 15 48| Tī山地有Sa-bi̍t、Ngá-thê-jíⁿ、So-ko；
約書亞記 15 49| Tāi-ná、Ki-lia̍t-sat-ná，就是Tí-phek；
約書亞記 15 50| A-ná-pek、Í-si̍t-thê-bo̍k、A-liām；
約書亞記 15 51| Ko-san、Hô-lûn、Ki-lô；共十一座城，kap伊ê鄉社。
約書亞記 15 52| Koh有A-la̍h、Tō͘-má、Í-san；
約書亞記 15 53| Ngá-lông、Pek-tha-phó͘-a、A-hui-ka；
約書亞記 15 54| Hông-tha、Ki-lia̍t-a-pa，就是Hi-pek-lûn，Sé-jíⁿ；共九座城，kap伊ê鄉社。
約書亞記 15 55| Koh有Má-hûn、Ka-bi̍t、Se-hut、Iû-tha；
約書亞記 15 56| Iâ-su-lia̍t、Iok-tiān、Sat-lô-a；
約書亞記 15 57| 該隱、Ki-pí-a、Têng-la̍p；共十座城，kap伊ê鄉社。
約書亞記 15 58| Koh有Hap-hut、Pek-siok、Ki-tu̍t；
約書亞記 15 59| Má-lia̍p、Pek-a-lo̍k、Í-le̍k-thê-kun；共六個城，kap伊ê鄉社。
約書亞記 15 60| Koh有Ki-lia̍t-pa-le̍k，就是Ki-lia̍t-iâ-lîm、La̍h-pa；共兩座城，kap伊ê鄉社。
約書亞記 15 61| Tī曠野有Pek-a-la̍h-pa、Bi̍t-teng、Se-ka-ka；
約書亞記 15 62| Le̍k-san、鹽城、Ún-ki-tí；共六座城，kap伊ê鄉社。
約書亞記 15 63| 論到tiàm tī耶路撒冷ê Iâ-pò͘-su人、猶大人bōe會趕in出去；總是Iâ-pò͘-su tī耶路撒冷kap猶大人相kap khiā起直到今á日。
約書亞記 16 1| 約瑟ê kiáⁿ孫liam-khau所得tio̍h ê地，是tùi óa近耶利哥ê約旦河起，tī耶利哥水ê東pêng，tùi耶利哥上去，thàng過山地ê曠野，到Pek-te̍k-lī；
約書亞記 16 2| koh tùi Pek-te̍k-lī到Lō͘-su，連到A-ki人ê境界，到A-tha-lio̍k；
約書亞記 16 3| koh ǹg西落去到Ap-lī-thê人ê境界，到下面ê Pek-hô-lûn ê境界，直到Ki-sek，thàng到海為止。
約書亞記 16 4| 約瑟ê kiáⁿ Má-ná-se、Í-hoat-liân就得tio̍h這做in ê業。
約書亞記 16 5| Í-hoat-liân kiáⁿ孫ê境界，照in ê宗族所得tio̍h ê，記tī下面；in ê業東勢ê界是A-tha-lio̍k-a-ta̍t到頂面ê Pek-hô-lûn；
約書亞記 16 6| Hit-ê界ǹg西thàng到北pêng ê Bi̍t-bí-tha，hit-ê界ǹg東se̍h到Tha-la̍p-sī-lô，koh連到Ngá-lô-hap ê東pêng。
約書亞記 16 7| Tùi Ngá-lô-hap落去到A-tha-lio̍k，koh到Ná-la̍h，透到耶利哥，thàng到約旦為止。
約書亞記 16 8| Hit-ê界tùi Tha-phó͘-a ǹg西，到Ka-ná河，thàng到海為止。這就是Í-hoat-liân人ê支派，照in ê宗族，所得tio̍h ê業。
約書亞記 16 9| 另外tī Má-ná-se kiáⁿ孫ê業中，有分別ê城；hiah-ê城，kap伊ê鄉社，lóng分hō͘ Í-hoat-liân人。
約書亞記 16 10| In無趕出tiàm tī Ki-sek ê迦南人；總是迦南人tiàm tī Í-hoat-liân人ê中間，做苦工ê奴僕，到今á日。
約書亞記 17 1| 這是Má-ná-se ê支派liam-khau所得tio̍h ê業；因為伊是約瑟ê大kiáⁿ。論到Má-kiat，是Má-ná-se ê大kiáⁿ，Ki-lia̍t ê老父，因為伊是勇士，就得tio̍h Ki-lia̍t kap Pa-san。
約書亞記 17 2| Má-ná-se其餘ê kiáⁿ孫，照in ê宗族，liam-khau分地；就是A-pí-í-siā ê kiáⁿ孫，Hi-le̍k ê kiáⁿ孫，A-su-lia̍t ê kiáⁿ孫，示劍ê kiáⁿ孫，Hi-hut ê kiáⁿ孫，Sī-bí-tāi ê kiáⁿ孫；chiah-ê照in ê宗族，lóng是約瑟ê kiáⁿ Má-ná-se ê ta-po͘丁。
約書亞記 17 3| Má-ná-se ê元孫，Má-kiat ê曾孫，Ki-lia̍t ê孫，Hi-hut ê kiáⁿ Se-lô-hui-hap無kiáⁿ，只有cha-bó͘-kiáⁿ；伊ê cha-bó͘-kiáⁿ名叫Má-la̍h、挪亞、Hat-la̍h、Bi̍t-ka、Tek-sat。
約書亞記 17 4| In來到祭司Í-lī-a-sat kap Lùn ê kiáⁿ約書亞，kap眾首領ê面前，講：耶和華bat命令摩西，tī阮兄弟中分業hō͘阮；伊就照耶和華所命令ê，tī in老父ê兄弟中，分業hō͘ in。
約書亞記 17 5| Tī約旦hit-pêng、Ki-lia̍t kap Pa-san地以外，Má-ná-se koh liam-khau得tio̍h十份ê地。
約書亞記 17 6| 因為Má-ná-se hiah-ê cha-bó͘孫，tī Má-ná-se ê kiáⁿ孫中，得tio̍h業。Ki-lia̍t地是屬Má-ná-se其餘ê kiáⁿ孫。
約書亞記 17 7| Má-ná-se ê地界，tùi A-siat起，到示劍ê頭前e5Bit8-bí-tha，hit-ê界ǹg chiàⁿ手pêng，到Ún-tha-phó͘-a khiā起ê百姓hia。
約書亞記 17 8| Tha-phó͘-a ê地歸Má-ná-se；獨獨Má-ná-se ê交界ê Tha-phó͘-a歸Í-hoat-liân ê kiáⁿ孫。
約書亞記 17 9| 伊ê界落去到Ka-ná河；tī河ê南pêng，tī Má-ná-se hiah-ê城ê中間，chiah-ê城是屬Í-hoat-liân；Má-ná-se ê地界是tī河ê北勢，thàng到海為止。
約書亞記 17 10| 南屬Í-hoat-liân，北屬Má-ná-se，用海做伊ê界；北pêng到A-siat，東pêng到Í-sat-ka。
約書亞記 17 11| Má-ná-se tī Í-sat-ka kap A-siat ê境內，有Pek-siān kap伊ê鄉社，Í-pek-liân kap伊ê鄉社，Tô-jíⁿ khiā起ê百姓kap伊ê鄉社；koh有三所在山地，就是Ún-to-jíⁿ kap伊ê鄉社，Tha-la̍p khiā起ê百姓kap伊ê鄉社，Bí-kiat-to khiā起ê百姓kap伊ê鄉社。
約書亞記 17 12| 總是Má-ná-se ê kiáⁿ孫bōe會趕出hiah-ê城ê百姓；迦南人決意beh tiàm tī hit-ê地；
約書亞記 17 13| 到以色列人強盛ê時就hō͘迦南人做苦工，無一盡趕in出。
約書亞記 17 14| 約瑟ê kiáⁿ孫對約書亞講：耶和華平時賜福阮，阮就成做大族，你啥事kan-ta用一khau ê份額hō͘阮做業ah？
約書亞記 17 15| 約書亞對in講，Lín若果然成做大族，Í-hoat-liân地對tī lín是khah 狹細，就你thang上去樹林，tī Pí-lī-sé人、Lī-hoa̍t-im人ê地，tī-hia為家己來開墾。
約書亞記 17 16| 約瑟ê kiáⁿ孫講：hit-ê地無夠額容允阮；koh tiàm tī平洋ê迦南人，就是tiàm-tī Pek-siān kap伊ê鄉社，kap tiàm Iâ-su-lia̍t平洋ê人，lóng有鐵車。
約書亞記 17 17| 約書亞對約瑟ê家，就是Í-hoat-liân kap Má-ná-se ê人，講：你是大族koh強盛；m̄-nā一khau ê份額，
約書亞記 17 18| 山地也beh歸你；雖然是樹林你也thang剉伊；伊ê極頭也beh屬你；迦南人雖然有鐵車，koh強盛，你也會趕in出去。
約書亞記 18 1| 以色列人ê全會lóng聚集tī Sī-lô，搭會幕tī-hia；因為地方已經hō͘ in khah贏。
約書亞記 18 2| 以色列人中，iáu有七支派未得tio̍h in ê業。
約書亞記 18 3| 約書亞對以色列人講：耶和華，lín列祖ê上帝，所賞賜lín ê地，lín 延chhiân m̄去取伊，beh到tī時ah？
約書亞記 18 4| Lín ta̍k支派tio̍h揀三人，我beh 差in去；in就起身遍行hit-ê地，照in ê份額畫圖，就tò來我chia。
約書亞記 18 5| In tio̍h將地分做七份；猶大猶原tī南方，tiàm tī伊ê境內；約瑟家猶原tī北方tiàm tī伊ê境內。
約書亞記 18 6| Lín tio̍h將地分做七份，畫圖the̍h來我chia；我就beh tī耶和華咱上帝ê面前kā lín liam-khau。
約書亞記 18 7| 獨獨利未人tī lín中間無份，因為耶和華祭司ê職就是in ê業；Ka-tek、Liû-piān kap Má-ná-se半支派，已經tī約旦hit-pêng東勢得tio̍h地做業，就是耶和華ê奴僕摩西所hō͘ in ê。
約書亞記 18 8| Hiah-ê人起身去；約書亞命令hiah-ê去beh畫地圖ê人講：lín去遍行hit-ê地，畫圖倒tńg來我chia；我beh tī Sī-lô chia，耶和華ê面前，kā lín liam-khau。
約書亞記 18 9| In就去，遍行hit-ê地，照in ê城畫做七份，記tī冊裡，倒tńg到Sī-lô ê營中，見約書亞。
約書亞記 18 10| 約書亞就tī Sī-lô耶和華ê面前，kā in liam-khau；約書亞tī-hia分地hō͘以色列人，照in ê宗族。
約書亞記 18 11| Kā便雅憫ê支派liam-khau，照in ê宗族所得tio̍h ê地；hit-ê界是tī猶大ê kiáⁿ孫，約瑟ê kiáⁿ孫ê中間。
約書亞記 18 12| In北pêng ê界，是tùi約旦河起；伊ê界上去到耶利哥邊á ê北勢，koh上去，pôaⁿ過山，ǹg西勢去，直直到Pek-a-bûn ê曠野。
約書亞記 18 13| Hit-ê界tùi-hia去到Lō͘-su，到Lō͘-su南勢ê邊á ( Lō͘-su就是Pek-te̍k-lī)。伊ê界koh落去到A-tha-lio̍k-a-ta̍t，óa近下面ê Pek-hô-lûn南pêng ê山；
約書亞記 18 14| 伊ê界tùi西勢oat落南，tùi Pek-hô-lûn頭前南勢ê山，直到猶大人ê城Ki-lia̍t-pa-le̍k，(就是Ki-lia̍t-iâ-lîm) ；這是in西勢ê界。
約書亞記 18 15| 南pêng是tùi Ki-lia̍t-iâ-lîm ê極頭起；伊ê界tùi西勢出，到Nî-hut-to-a ê水泉；
約書亞記 18 16| 伊ê界koh落去到Piān-him-lùn山谷對面ê山邊，就是Lī-hoa̍t-im山谷北勢ê山；koh落去到Him-lùn山谷，到Iâ-pò͘-su ê南pêng；koh落去到Ún-lô-kiat；
約書亞記 18 17| koh tùi北勢出去，到Ún-sī-le̍k，出去到A-to͘-bêng山坪對面ê Ki-lī-lio̍k，koh落去到Liû-piān ê kiáⁿ Pho-hán ê石磐。
約書亞記 18 18| koh去A-la̍h-pa對面北勢ê邊á，落去到A-la̍h-pa；
約書亞記 18 19| 伊ê界到Pek-hat-la̍h 北勢ê邊á；chit-ê界直直到鹽海北pêng ê海灣，就是約旦南勢ê河口；這是伊南pêng ê界；
約書亞記 18 20| 東pêng ê界到約旦河。這是便雅憫人ê業，照in ê宗族，in四圍ê交界。
約書亞記 18 21| 便雅憫ê支派照in ê宗族所得tio̍h ê城，就是耶利哥、Pek-hat-la̍h、I-be̍k-ki-sek；
約書亞記 18 22| Pek-a-la̍h-pa、Sé-má-liám、Pek-te̍k-lī；
約書亞記 18 23| A-bûn、Pa-la̍h、Gô-hut-la̍h；
約書亞記 18 24| Ki-hoat-a-mô͘-nî、Gô-hut-nî、Ka-pa；共十二座城，kap伊ê鄉社。
約書亞記 18 25| Koh有Ki-piàn、La̍h-má、Pí-lo̍k；
約書亞記 18 26| Bí-su-pa、Ki-hui-la̍h、Mô͘-sat；
約書亞記 18 27| Lī-kian、I-lī-pì-le̍k、Tha-la̍h-la̍h；
約書亞記 18 28| Sé-la̍h、Í-lī-hut、Iâ-pò͘-su，就是耶路撒冷、Ki-pí-a、Ki-lia̍t；共十四座城，kap伊ê鄉社。這是便雅憫人所得tio̍h ê業，照in ê宗族。
約書亞記 19 1| 第二pái liam-khau是為tio̍h西門，就是為tio̍h西門人ê支派；照in ê宗族。In ê業是tī猶大人ê業ê中間。
約書亞記 19 2| In所得tio̍h ê產業，就是別是巴、Sī-pa、Mô͘-la̍h-tāi；
約書亞記 19 3| Hap-sat-su-a、Pa-la̍h、Í-sim；
約書亞記 19 4| I-lī-to-la̍h、Pí-thó͘-le̍k、Hô-jíⁿ-má；
約書亞記 19 5| Sé-kek-la̍h、Pek-má-ka-phok、Hap-sat-so͘-sat；
約書亞記 19 6| Pek-lī-pa-bu̍t、Sa-ló͘-hiám；共十三座城，kap伊ê鄉社。
約書亞記 19 7| A-in、Lī-bûn、Í-thiap、A-san；共四座城，kap伊ê鄉社；
約書亞記 19 8| kap chiah-ê城四圍一切ê鄉社，直到Pa-la̍h-pí-jíⁿ南勢ê La̍h-má。這是西門人ê支派所得tio̍h ê業，照in ê宗族。
約書亞記 19 9| 西門人ê業是tùi猶大人ê業中得tio̍h ê；因為猶大人ê份業siuⁿ-chōe；所以西門人tī in ê業中得tio̍h業。
約書亞記 19 10| 第三pái liam-khau是為tio̍h Se-pò͘-lûn人，照in ê宗族。
約書亞記 19 11| In ê業ê地界是到Sat-li̍p；in ê界西勢上去到Má-la̍h-la̍h，透到Tāi-pa-siat，koh透到 Iok-liām頭前ê溪；
約書亞記 19 12| koh tùi Sat-li̍p oat tùi東勢，ǹg日出ê所在，到Kiat-su-lio̍k-tha-po̍k ê交界；koh thàng到Tāi-pi-la̍h，上到Ngá-hui-a。
約書亞記 19 13| Tùi hia ǹg東去到Ka-te̍k-hí-hut，koh到Í-te̍k-ka-sìn，koh出去Lîm-bûn，thàng到Nî-a；
約書亞記 19 14| Hit-ê界tùi北方se̍h伊，到Hap-ná-tùn，thàng到I-hut-tha-i-le̍k ê山谷止；
約書亞記 19 15| iáu有Ka-tha、Ná-hap-la̍h、Sin-lûn、Í-tāi-la̍h、伯利恆；共十二座城，kap in ê鄉社。
約書亞記 19 16| Chiah-ê城，kap in ê鄉社，就是Se-pò͘-lûn人所得tio̍h ê業，照in ê宗族。
約書亞記 19 17| 第四pái liam-khau為tio̍h Í-sat-ka，就是為tio̍h Í-sat-ka人，照in ê宗族；
約書亞記 19 18| in ê地界有Iâ-su-lia̍t、Ki-so͘-lu̍t、Su-liām；
約書亞記 19 19| Hap-hut-liân、Sī-àn、A-ná-hap-la̍h；
約書亞記 19 20| La̍h-phek、Ki-siān、A-pia̍t；
約書亞記 19 21| Lī-bia̍t、Ún-kan-lêng、Ún-hap-tāi、Pek-phàⁿ-siat；
約書亞記 19 22| Hit-ê交界到Tha-po̍k、Sa-hap-sé-má、Pek-sī-be̍k；in ê界ê極頭是tī約旦；共十六座城，kap in ê鄉社。
約書亞記 19 23| Chiah-ê城，kap in ê鄉社，就是Í-sat-ka人ê支派所得tio̍h ê業，照in ê宗族。
約書亞記 19 24| 第五pái liam-khau是為tio̍h A-siat人ê支派，照in ê宗族。
約書亞記 19 25| In ê地界是Hek-kah、Hap-lī、Pí-tiân、Ap-soah；
約書亞記 19 26| A-la̍h-bí-le̍k、A-boa̍t、Bí-sa-le̍k，ǹg西勢到Ka-bi̍t，koh到Hi-hat-li̍p-la̍p；
約書亞記 19 27| oat ǹg日出ê所在，到Pek-tāi-kún，thàng到Se-pò͘-lûn，oat北勢到I-hut-tha-i-le̍k山谷，到Pek-í-be̍k，kap Nî-gia̍p，也thàng到Ka-pō͘-le̍k ê tò-pêng。
約書亞記 19 28| Koh到Gī-pek-lûn、Lī-ha̍p、Hap-bûn、Ka-ná，直到Se-tùn ê大城。
約書亞記 19 29| Hit-ê界oat到La̍h-má，kap堅固ê城Chhui-lô；hit-ê界koh se̍h到Hô-sat；伊ê極頭到tī海，近A-hek-sek一帶ê地方；
約書亞記 19 30| koh有O͘-má、A-hut、Lī-ha̍p；共二十二座城，kap伊ê鄉社。
約書亞記 19 31| Chiah-ê城，kap in ê鄉社，就是A-siat人ê支派所得tio̍h ê業，照in ê宗族。
約書亞記 19 32| 第六pái liam-khau為tio̍h Ná-hut-tha-lī人，就是Ná-hut-tha-lī ê人，照in ê宗族。
約書亞記 19 33| In ê界是tùi Hi-lī-hut，tùi Sat-ná-im ê橡樹，tùi A-tāi-bí-nî-kiat，kap Ngá-pí-liap，直到La̍h-kiōng，thàng到約旦河；
約書亞記 19 34| Hit-ê界oat ǹg西勢，到A-su-la̍p-tha-po̍k；tùi hia出去到Hō͘-kat，南pêng到Se-pò͘-lûn，西pêng到A-siat；koh ǹg日出ê所在，透到約旦河hia，到猶大。
約書亞記 19 35| 堅固ê城就是Se-teng，Chhek-jíⁿ，Hap-boa̍t，La̍h-kah，Ki-nî-lia̍t；
約書亞記 19 36| A-tāi-má，La̍h-má，Hā-só；
約書亞記 19 37| Ki-te-su，Í-tek-lâi，Ún-hā-só；
約書亞記 19 38| Í-lī-ún，Bi̍t-tāi-i-le̍k，Hô-liân，Pek-a-la̍p，Pek-sī-be̍k；共十九座城，kap in ê鄉社。
約書亞記 19 39| Chiah-ê城kap in ê鄉社就是Ná-hut-tha-lī人ê支派所得tio̍h ê業，照in ê宗族。
約書亞記 19 40| 第七pái liam-khau為tio̍h Tàn ê kiáⁿ孫ê支派，照in ê宗族。
約書亞記 19 41| In ê業ê地界是Só-la̍h，Í-si̍t-tô，I-jíⁿ-sī-be̍k；
約書亞記 19 42| Sa-la̍h-pin，A-ngá-lûn，I-thê-la̍h；
約書亞記 19 43| Í-lûn，Têng-ná-tha，Í-kek-lûn；
約書亞記 19 44| I-lī-thê-ki，Ki-pí-tùn，Pa-la̍h；
約書亞記 19 45| I-ô͘-tek，Pí-nî-pí-la̍h，Ka-te̍k-lîm-bûn；
約書亞記 19 46| Bí-iâ-khun，La̍h-khun，kap約-冇對面ê地界。
約書亞記 19 47| Tàn ê kiáⁿ孫ê地界pôaⁿ過in ê本-業；因為Tàn ê kiáⁿ孫上去攻擊Lī-siān，來取伊，用刀thâi城內ê人，得tio̍h hit-ê城；用in祖公Tàn ê名叫Lī-siān做Tàn。
約書亞記 19 48| Chiah-ê城，kap in ê鄉社，就是Tàn ê kiáⁿ孫ê支派所得tio̍h ê業，照in ê宗族。
約書亞記 19 49| In照地界分地做業已經完，以色列人就tī in中間將地 hō͘ Lùn ê kiáⁿ約書亞做業。
約書亞記 19 50| 照耶和華ê命令，將伊所求ê城hō͘伊，就是Í-hoat-liân山地ê Têng-ná-se-la̍h；伊就起hit-ê城，tiàm tī hit中間。
約書亞記 19 51| Chiah-ê就是祭司Í-lī-a-sat，kap Lùn ê kiáⁿ約書亞，以及以色列人支派中ê族長，tī Sī-lô，tī會幕門口，耶和華ê面前，liam-khau所分ê業。Án-ni in分完hit-ê地。
約書亞記 20 1| 耶和華吩咐約書亞講：
約書亞記 20 2| 你吩咐以色列人，講：Lín tio̍h照我託摩西所kā lín講ê，為家己設立逃閃ê城；
約書亞記 20 3| Hō͘ hit-ê無意中錯誤thâi人ê，thang走到hia；hiah-ê城thang做lín閃避報人命ê人ê所在。
約書亞記 20 4| 伊beh走到chiah-ê城ê一個，khiā tī城門口，將伊ê事情講hō͘ hit-ê城ê長老聽；in就收伊入城，hō͘伊一所在，hō͘伊tiàm tī in中間。
約書亞記 20 5| 報人命ê若追jip伊，in m̄-thang用thâi人ê交tī伊ê手；因為伊錯誤thâi死伊ê厝邊，平素無怨恨伊。
約書亞記 20 6| 伊beh tòa tī hit-ê城，thèng候khiā tī會眾ê面前受審判，thèng候hit時ê祭司長已經死，thâi人ê chiah thang tò去到本城，本家，就是伊所tùi hia走出來hit-ê城。
約書亞記 20 7| In就定tio̍h 設 tī Ná-hut-tha-lī山地，tī加利利ê Ki-te-su，kap tī Í-hoat-liân山地ê示劍，以及tī猶大山地ê Ki-lia̍t-a-pa，就是Hi-pek-lûn。
約書亞記 20 8| Koh tī約旦hit-pêng，近耶利哥東勢，設立屬Liû-piān支派，tī曠野，tī平洋ê Pí-sek；kap屬Ka-tek支派Ki-lia̍t ê La̍h-boa̍t；以及屬Má-ná-se支派，Pa-san ê Ko-lân。
約書亞記 20 9| Chiah-ê是為tio̍h以色列眾人，kap寄腳tī中間所設ê城，hō͘錯誤thâi人ê lóng thang走到hia，無死tī報人命ê人ê手，thèng候伊khiā tī會眾ê面前。
約書亞記 21 1| hit時利未人chiah-ê族長就近祭司Í-lī-a-sat，kap Lùn ê kiáⁿ約書亞，以及以色列人支派chiah-ê族長；
約書亞記 21 2| tī迦南地ê Sī-lô kā in講：前耶和華託摩西hō͘阮有城thang khiā起，有郊野thang做飼cheng-siⁿ ê路用。
約書亞記 21 3| 以色列人就照耶和華所命令ê，tùi家己ê業中，將下面所記chiah-ê城，kap in ê郊野，hō͘利未人。
約書亞記 21 4| 為 Ko-hat chiah-ê族liam-khau；利未人中祭司亞倫ê kiáⁿ孫，tùi猶大支派，西門支派，便雅憫支派，liam-tio̍h十三座城。
約書亞記 21 5| Ko-hat其餘ê kiáⁿ孫，tùi Í-hoat-liân支派ê宗族，tùi Tàn ê支派，tùi Má-ná-se半支派，liam-tio̍h十座城。
約書亞記 21 6| 激-sūn ê kiáⁿ孫，tùi Í-sat-ka支派ê宗族，tùi A-siat ê支派，tùi Ná-hut-tha-lī ê支派，tùi tiàm tī Pa-san ê Má-ná-se半支派，liam-tio̍h十三座城。
約書亞記 21 7| Bí-la̍h-lī ê kiáⁿ孫，照in ê宗族，tùi Liû-piān ê支派，tùi Ka-tek ê支派，tùi Se-pò͘-lûn ê支派，得tio̍h十二座城。
約書亞記 21 8| 以色列人照耶和華託摩西所命令ê，將chiah-ê城，kap in ê郊野，liam-khau分hō͘利未人。
約書亞記 21 9| Koh tùi猶大kiáⁿ孫ê支派，西門kiáⁿ孫ê支派，下面記名hiah-ê城hō͘ in；
約書亞記 21 10| 就是hō͘利未kiáⁿ孫中，Ko-hat宗族中，亞倫ê kiáⁿ孫；因為hō͘ in事先liam-khau；
約書亞記 21 11| 用猶大山地ê Ki-lia̍t-a-pa，(就是Hi-pek-lûn，) kap伊四圍ê郊野，hō͘ in；A-pa是A-la̍p族ê祖。
約書亞記 21 12| 獨獨hit-ê城ê田，kap伊ê鄉社，in hō͘ Iâ-hu-nî ê kiáⁿ迦勒做業。
約書亞記 21 13| Koh用Hi-pek-lûn，kap伊ê郊野，就是thâi死人逃閃ê城；以及Li̍p-ná kap伊ê郊野，hō͘祭司亞倫ê kiáⁿ孫；
約書亞記 21 14| koh hō͘ in Ngá-thê-jíⁿ，kap伊ê郊野，Í-si̍t-thê-bo̍k，kap伊ê郊野；
約書亞記 21 15| 河-lûn kap伊ê郊野，Tí-phek kap伊ê郊野；
約書亞記 21 16| A-in，kap伊ê郊野，U-tha kap伊ê郊野，Pek-sī-be̍k kap伊ê郊野；共九座城，lóng是tùi chí兩支派hō͘ in。
約書亞記 21 17| Koh tùi便雅憫ê支派，hō͘ in Ki-piàn kap伊ê郊野，Ka-pa kap伊ê郊野；
約書亞記 21 18| A-ná-tu̍t kap伊ê郊野，A-le̍k-bûn kap伊ê郊野，共四座城；
約書亞記 21 19| 亞倫ê kiáⁿ孫做祭司ê所得tio̍h ê城共十三座城，kap伊ê郊野。
約書亞記 21 20| 利未人Ko-hat kiáⁿ孫ê宗族，就是Ko-hat其餘ê kiáⁿ孫，liam-khau所得tio̍h ê城是tùi Í-hoat-liân支派中分出ê。
約書亞記 21 21| Koh用Í-hoat-liân山地ê示劍，就是thâi死人ê逃閃ê城，kap in ê郊野，以及Ki-sek kap伊ê郊野；
約書亞記 21 22| Ki-pek-sian kap伊ê郊野，Pek-hô-lûn kap伊ê郊野hō͘ in；共四座城。
約書亞記 21 23| Koh tùi Tàn ê支派中，hō͘ in I-lī-thê-ki kap伊ê郊野，Ki-pí-tùn kap伊ê郊野；
約書亞記 21 24| A-ngá-lûn kap伊ê郊野，Ka-te̍k-lîm-bûn kap伊ê郊野；共四座城。
約書亞記 21 25| Koh tùi Má-ná-se半支派中hō͘ in Tha-la̍p kap伊ê郊野，以及Ka-te̍k-lîm-bûn kap伊ê郊野；共兩座城。
約書亞記 21 26| Ko-hat ê kiáⁿ孫其餘ê宗族，所得tio̍h ê城，共十座，kap in ê郊野。
約書亞記 21 27| Koh tùi Má-ná-se半支派ê業中，將Pa-san ê Ko-lân，就是thâi人ê逃閃ê城，kap伊ê郊野，以及Pí-si-thê-la̍h kap伊ê郊野，共兩座城，hō͘利未宗族Kek-sūn ê kiáⁿ孫。
約書亞記 21 28| Koh tùi Í-sat-ka支派ê業中，用Ki-siān kap伊ê郊野，Tāi-pí-la̍h kap伊ê郊野；
約書亞記 21 29| Iâ-boa̍t kap伊ê郊野，Ún-kan-lêng kap伊ê郊野，共四座城，hō͘ in。
約書亞記 21 30| Koh tùi A-siat支派ê業中，用Bí-sa-le̍k kap伊ê郊野，Ap-tùn kap伊ê郊野；
約書亞記 21 31| Hek-kah kap伊ê郊野，Lī-ha̍p kap伊ê郊野，共四座城，hō͘ in。
約書亞記 21 32| Koh tùi Ná-hut-tha-lī支派ê業中，用加利利ê Ki-te-su，就是thâi人ê逃閃ê城，kap伊ê郊野，以及Hap-boa̍t-to-jíⁿ kap伊ê郊野，Ka-jíⁿ-thán kap伊ê郊野，共三座城，hō͘ in。
約書亞記 21 33| Kek-sūn人ê城照伊ê宗族，共十三座城kap伊ê郊野。
約書亞記 21 34| Tùi Se-pò͘-lûn支派ê業中，將 Iok-liām kap伊ê郊野，Ka-jíⁿ-tha kap伊ê郊野；
約書亞記 21 35| Teng-ná kap伊ê郊野，Ná-hap-la̍h kap伊ê郊野，共四座城，hō͘其餘ê利未人，就是Bí-la̍h-lī kiáⁿ孫ê宗族。
約書亞記 21 36| Koh tùi Liû-piān支派ê業中，用Pí-sek kap伊ê郊野，Ngá-cha̍p kap伊ê郊野；
約書亞記 21 37| Ki-tí-bo̍k kap伊ê郊野，Bí-hoat-ap kap伊ê郊野，共四座城，hō͘ in。
約書亞記 21 38| Koh tùi Ka-tek支派ê業中，將Ki-lia̍t ê La̍h-boa̍t，就是thâi死人ê逃閃ê城，kap伊ê郊野，以及Má-hap-liām kap伊ê郊野；
約書亞記 21 39| Hi-si̍t-pún kap伊ê郊野，Ngá-siā kap伊ê郊野，共四座城，hō͘ in。
約書亞記 21 40| 利未人其餘ê宗族，就是Bí-la̍h-lī ê kiáⁿ孫，照in ê宗族，liam-khau所得tio̍h chiah-ê城，共十二座城。
約書亞記 21 41| 利未人tī以色列ê業中所得tio̍h ê城，共四十八座城，kap in ê郊野。
約書亞記 21 42| Chiah-ê城四圍lóng有伊ê郊野，ta̍k-ê lóng是án-ni。
約書亞記 21 43| Án-ni耶和華將伊前chiù-chōa beh hō͘ in列祖ê全地，hō͘以色列人；in就得tio̍h做業，tiàm tī-hia khiā起。
約書亞記 21 44| 耶和華照伊對in ê列祖一切所chiù-chōa-ê，hō͘ in四圍平安；in ê對敵，無一人能khiā-tiâu tī in ê面前；耶和華將in ê對敵lóng交tī in ê手。
約書亞記 21 45| 見耶和華對以色列家所講ê好話，無一句落空，lóng有應驗。
約書亞記 22 1| Hit時約書亞叫Liû-piān人、Ka-tek人，Kap Má-ná-se半支派ê人來，
約書亞記 22 2| 對in講，耶和華ê奴僕摩西所命令lín ê，lín lóng遵守，我所命令lín ê，lín也lóng聽thàn；
約書亞記 22 3| lín chiah-chōe日，lóng無離開lín ê兄弟，直到今á日，lín也有守耶和華lín上帝所命令lín tio̍h守ê。
約書亞記 22 4| Taⁿ耶和華lín上帝照祂所應允ê，hō͘ lín兄弟得tio̍h平安；taⁿ lín thang 倒tńg去lín ê布棚，到耶和華ê奴僕摩西tī約旦hit-pêng所賜hō͘ lín做業ê地。
約書亞記 22 5| 總是lín切切tio̍h謹慎，遵thàn耶和華ê奴僕摩西所命令lín ê誡命律法，疼耶和華lín ê上帝，行伊一切ê道路，守伊ê誡命，結聯tī伊，盡心盡性服事伊。
約書亞記 22 6| Tùi án-ni，約書亞kā in祝福，差in去；in就tò去in ê布棚。
約書亞記 22 7| Má-ná-se半支派，摩西已經tī Pa-san分業hō͘ in；iáu半支派約書亞tī約旦hit-pêng西勢，tī in兄弟中分業hō͘ in；約書亞差in tò去布棚ê時，kā in祝福；
約書亞記 22 8| 吩咐in講：Lín tio̍h 帶chōe-chōe財物，chōe-chōe cheng-siⁿ，kap銀、金、銅、鐵，kap chōe-chōe衣服，tò去lín ê布棚；將lín所搶對敵ê贓物，kap lín ê兄弟相kap分。
約書亞記 22 9| Tùi án-ni，Liû-piān人、Ka-tek人、Má-ná-se半支派ê人，tùi迦南地ê Sī-lô起身，離開以色列人，beh tò去in得tio̍h Ki-lia̍t地；就是照耶和華託摩西所命令ê，得tio̍h做業ê地。
約書亞記 22 10| Liû-piān人、Ka-tek人，kap Má-ná-se半支派，到約旦河邊一帶ê迦南地，就tī近約旦hia，起一座壇，hit-ê壇看了真大。
約書亞記 22 11| 以色列人聽見講：看ah，Liû-piān人、Ka-tek人，kap Má-ná-se半支派有起一座壇tī迦南地ê頭前，約旦ê邊á，以色列人過去ê所在。
約書亞記 22 12| 以色列人聽見，以色列人全會lóng聚集tī Sī-lô，beh上去kap in交戰。
約書亞記 22 13| 以色列人差祭司Í-lī-a-sat ê kiáⁿ Hui-nî-hap去Ki-lia̍t地見Liû-piān人、Ka-tek人，Má-ná-se半支派；
約書亞記 22 14| koh差十個首領kap伊去，就是以色列ta̍k支派ta̍k族一個首領ta̍k人tī以色列軍隊中做族長。
約書亞記 22 15| In到Ki-lia̍t地，見Liû-piān人、Ka-tek人，kap Má-ná-se半支派，對in講，
約書亞記 22 16| 耶和華全會ê眾人án-ni講：Lín干犯以色列ê上帝，今á日oa̍t-tńg無tè耶和華，為家己起一座壇，致到今á日悖逆耶和華，犯tio̍h這是甚麼罪ah？
約書亞記 22 17| 早對tī Pí-jíⁿ ê罪，咱iáu掠做小khóa mah？雖然瘟疫到耶和華ê會眾，到今á日咱iáu未清氣；
約書亞記 22 18| lín今á日竟然oa̍t-tńg無tè耶和華ah！lín今á日悖逆耶和華，明á日伊beh受氣以色列ê全會。
約書亞記 22 19| Lín所得tio̍h做業ê地，若無清氣，就thang過來耶和華ê地ê業，就是耶和華會幕所tiàm ê所在，tī阮中間得tio̍h業；總是m̄-thang悖逆耶和華，也m̄-thang悖逆阮，m̄-thang tī耶和華咱上帝ê壇以外，為家己koh起壇。
約書亞記 22 20| 前謝拉 ê曾孫A-kan，kiám無tī hit-ê應該獻ê物犯罪，就有受氣臨到tī以色列ê全會mah？hit-ê人tī伊所犯ê罪，m̄-nā伊家己一人死。
約書亞記 22 21| Tùi án-ni，Liû-piān人、Ka-tek人、Má-ná-se半支派應以色列軍隊ê頭人講：
約書亞記 22 22| 全能ê上帝耶和華，全能ê上帝耶和華，伊知，以色列也beh知，阮若有悖逆ê意思，á是干犯耶和華，
約書亞記 22 23| (今á日無救阮) ，為家己起壇，beh oa̍t-tńg無tè耶和華，á是beh獻燒祭、素祭、謝恩祭，tī hit頂面，耶和華beh歸咎伊；
約書亞記 22 24| 阮做chit-ê tāi-chì是為tio̍h持防chiah故意做；是驚了後日lín ê kiáⁿ孫對阮ê kiáⁿ孫講：Lín kap耶和華以色列ê上帝有甚麼關係ah？
約書亞記 22 25| Liû-piān人、Ka-tek人ah，耶和華設 chit-ê約旦，tī lín kap阮ê中間做界限；taⁿ lín tī耶和華無份；án-ni就lín ê kiáⁿ孫會hō͘阮ê kiáⁿ孫無koh敬畏耶和華。
約書亞記 22 26| 所以阮相kap講：Taⁿ咱tio̍h為家己起一座壇，m̄是為tio̍h燒祭，也m̄是為tio̍h別號ê祭；
約書亞記 22 27| 就是為tio̍h lín阮ê中間，以及lín kap阮後代ê中間做證據；hō͘阮thang tī耶和華ê面前，用阮ê燒祭、謝恩祭，kap別號祭，來服事伊；免得lín ê kiáⁿ孫後日對阮ê kiáⁿ孫講：Lín無份tī耶和華。
約書亞記 22 28| 所以阮講：別日in若對阮，á是阮ê後代，án-ni講：阮thang應講，Lín thang看耶和華ê壇ê款式，就是阮ê列祖前所起ê；m̄是為tio̍h燒祭kap別號ê祭，就是為tio̍h beh做lín阮中間ê證據。
約書亞記 22 29| 阮tī耶和華咱上帝會幕前以外，另外koh起一座壇，為tio̍h燒祭、素祭，kap別號ê祭，來悖逆耶和華，今á日oa̍t-tńg無tè耶和華，阮決斷無chit號意思。
約書亞記 22 30| 祭司Hui-nî-hap kap會中hiah-ê首領，以及kap伊相kap來以色列中軍隊ê頭人，就是kap伊相kap來ê，聽見Liû-piān人、Ka-tek人、Má-ná-se人，所講ê話，就lóng掠做好。
約書亞記 22 31| 祭司Í-lī-a-sat ê kiáⁿ Hui-nî-hap對Liû-piān人、Ka-tek人、Má-ná-se人講：今á日阮知耶和華tī咱ê中間，因為lín無犯tio̍h chit-ê罪來得罪耶和華；taⁿ lín有救以色列人脫離耶和華ê手。
約書亞記 22 32| 祭司Í-lī-a-sat ê kiáⁿ Hui-nî-hap，kap hiah-ê首領，離別Liû-piān人、Ka-tek人，tùi Ki-lia̍t地 tò去迦南地，到以色列人hia，回覆in。
約書亞記 22 33| 以色列人掠chit-ê事做好；tùi án-ni，以色列人o-ló上帝，無koh提起beh上去kap Liû-piān人、Ka-tek人交戰，來毀壞in所khiā起ê地。
約書亞記 22 34| Liû-piān人、Ka-tek人叫hit-ê壇名做證據；因為講：chit-ê壇tī咱中間證明耶和華是上帝。
約書亞記 23 1| 耶和華已經hō͘以色列人安靜，無kap四圍一切ê對敵交戰，已經歷過chōe-chōe日，約書亞也歲壽chōe，年老；
約書亞記 23 2| Hit時約書亞就叫以色列眾人，in ê長老，kap in ê族長，in ê審判官，in ê官長，lóng總來，對in講，我已經歲壽chōe，年老；
約書亞記 23 3| 耶和華lín ê上帝，因為lín ê緣故，對hiah-ê國所行一切ê事，lín有看見；因為替lín交戰ê是耶和華lín ê上帝。
約書亞記 23 4| 所chhun chiah-ê國，以及我所剪除hiah-ê國，tùi約旦到大海，ǹg日落ê所在，我已經分hō͘ lín ta̍k支派做業。
約書亞記 23 5| 耶和華lín ê上帝beh tùi lín ê面前趕逐in，也beh tùi lín ê頭前激逐(tio̍k) in；lín就beh得tio̍h in ê地做業，照耶和華lín ê上帝所對lín講ê。
約書亞記 23 6| 所以lín tio̍h大大壯膽，執守來行摩西律法ê冊一切所記載ê，m̄-thang離開伊來偏左偏右；
約書亞記 23 7| tī lín中間所chhun hiah-ê國，lín m̄-thang kap伊chham-chhap，m̄-thang提起in hiah-ê上帝ê名，m̄-thang hō͘人kí in來chiù-chōa，也m̄-thang服事伊，m̄-thang跪拜伊；
約書亞記 23 8| 總是tio̍h照lín到今á日所行ê，結聯耶和華lín ê上帝。
約書亞記 23 9| 因為耶和華已經用大koh強ê國tùi lín ê面前趕出；到今á日無一人能khiā-tiâu tī lín ê面前。
約書亞記 23 10| Lín一人beh趕逐一千人，因為替lín交戰ê，是耶和華lín ê上帝，照伊所對lín講ê。
約書亞記 23 11| Lín tio̍h大大家己謹慎，疼耶和華lín ê上帝。
約書亞記 23 12| Lín若略á倒退，kap存tī lín中間所chhun hiah-ê百姓結聯，kap in結親，相kap往來；
約書亞記 23 13| lín tio̍h確實知，耶和華lín ê上帝的確無beh koh將hiah-ê百姓tùi lín ê面前趕出；總是in beh成做lín ê羅網活tauh，phah lín身軀ê箠，目睭內ê刺，直到lín對tī耶和華lín上帝所賞賜lín chit-ê好ê地滅無。
約書亞記 23 14| 看ah，我今á日beh行世間人所tio̍h行ê路；lín一心一意知耶和華lín上帝所應允賜福lín ê話，無一句落空，lóng應驗tī lín ê身上，其中無落空一項。
約書亞記 23 15| 耶和華lín上帝所應允一切ê福氣，怎樣臨到lín ê，耶和華也beh照án-ni hō͘ ta̍k樣ê災厄到tī lín，直到伊滅無lín tī耶和華lín上帝所賞賜lín chit-ê好ê地。
約書亞記 23 16| Lín若違背耶和華lín上帝所命令lín ê約，去服事別ê上帝，跪拜伊，耶和華ê受氣beh tùi lín發出，lín beh緊緊滅無tī伊所賞賜lín好ê地。
約書亞記 24 1| 約書亞聚集以色列眾支派到tī示劍，召以色列ê長老，kap in ê族長、審判官，以及官長來；in就khiā tī上帝ê面前。
約書亞記 24 2| 約書亞kā眾百姓講：耶和華以色列ê上帝án-ni講：在早lín ê列祖，就是亞伯拉罕ê老父，Ná-ho̍k ê老父，Tha-la̍h，tiàm tī大河hit-pêng，服事別ê上帝。
約書亞記 24 3| 我取lín ê祖亞伯拉罕tùi大河hit-pêng chhōa伊遍行迦南全地；koh hō͘伊ê kiáⁿ孫chōe-chōe，用以撒賞賜伊；
約書亞記 24 4| koh用雅各kap以掃賞賜以撒，將Se-jíⁿ山賞賜以掃做業；後來雅各kap伊ê kiáⁿ孫落去埃及。
約書亞記 24 5| 我差摩西kap亞倫，我也降災厄tī埃及，照我tī hit中間所行ê；然後chhōa lín出來。
約書亞記 24 6| 我chhōa lín ê列祖出埃及，lín就到海墘，埃及人chhōa in ê車kap馬兵追jip lín ê列祖到紅海；
約書亞記 24 7| in求叫耶和華，伊就用烏暗hē tī lín kap埃及人ê中間，koh hō͘海來淹密in；我tī埃及所行ê事lín親目看見；lín tiàm tī曠野chōe-chōe日。
約書亞記 24 8| 我chhōa lín到khiā起tī約旦hit-pêng，A-mô͘-lī人ê地；in kap lín交戰；我將in交tī lín ê手；lín就得tio̍h in ê地；我剿滅in tī lín ê面前。
約書亞記 24 9| Hit時Mô͘-ap王Se-phoat ê kiáⁿ Pa-le̍k起來kap以色列交戰；差人去叫Pí-jíⁿ ê kiáⁿ Pa-lân來咒詛lín。
約書亞記 24 10| 我m̄聽Pa-lân ê話；所以伊連連kā lín祝福；án-ni，我就救lín脫離伊ê手。
約書亞記 24 11| Lín過約旦，到耶利哥；耶利哥人、A-mô͘-lī人、Pí-lī-sé人、迦南人、Hek人、Kek-ka-sat人、Hi-bī人、Iâ-pò͘-su人，lóng kap lín交戰；我將in交tī lín ê手。
約書亞記 24 12| 我差大隻蜂飛tī lín ê頭前，將A-mô͘-lī人兩個王，tùi lín ê面前趕出去；m̄是用你ê刀，也m̄是用你ê弓。
約書亞記 24 13| 我賞賜lín ê土地，m̄是lín所tio̍h磨ê，也賞賜lín城，m̄是lín所起造ê，lín就tiàm tī hit中間；koh m̄是lín所栽種ê葡萄園橄欖-園，lín得tio̍h食伊ê果子。
約書亞記 24 14| Taⁿ lín tio̍h敬畏耶和華，誠心實意服事伊，將lín列祖tī大河hit-pêng kap tī埃及所服事ê上帝除去，來服事耶和華。
約書亞記 24 15| Nā是lín掠服事耶和華做m̄好，今á日lín tio̍h揀lín所beh服事ê；看是lín列祖tī大河hit-pêng所服事hiah-ê上帝，á是lín所khiā起in ê地， A-mô͘-lī人，hiah-ê上帝ah。論到我kap我ê家，阮決斷beh服事耶和華。
約書亞記 24 16| 百姓應講，阮決斷無意思beh棄sak耶和華去服事別ê上帝。
約書亞記 24 17| 因為耶和華阮ê上帝bat chhōa阮kap阮ê列祖tùi埃及地做奴才ê家出來，tī阮ê目睭前行hiah-ê大ê神蹟，tī阮所行一切ê路，所經過ê ta̍k國，lóng有保護阮。
約書亞記 24 18| 耶和華也tī阮ê面前趕出lóng總ê百姓，趕出khiā起chit-ê所在ê A-mô͘-lī人；所以阮也beh服事耶和華，因為祂是阮ê上帝。
約書亞記 24 19| 約書亞對百姓講：Lín bōe會服事耶和華，因為伊是聖ê上帝，決斷無容允用別ê上帝匹配伊，無beh赦免lín ê過失，lín ê罪惡。
約書亞記 24 20| Lín若離開耶和華去服事外邦ê上帝，耶和華tī降福氣hō͘ lín了後，beh oa̍t-tńg來降災厄hō͘ lín，滅無lín。
約書亞記 24 21| 百姓ìn約書亞講：無lah；阮定tio̍h beh服事耶和華。
約書亞記 24 22| 約書亞對百姓講：Lín揀耶和華beh服事伊，lín家己做lín ê干證。In應講，好，阮做干證。
約書亞記 24 23| 約書亞講：Lín taⁿ tio̍h除去lín中間所有外邦ê上帝，hō͘ lín專心歸向耶和華以色列ê上帝。
約書亞記 24 24| 百姓ìn約書亞講：阮beh服事耶和華阮ê上帝，聽thàn伊ê話。
約書亞記 24 25| Hit日約書亞就kap百姓立約，tī示劍kā in設立律例法度。
約書亞記 24 26| 約書亞將chiah-ê話lóng寫tī上帝律法ê冊，koh將一塊大石頭khiā tī-hia，tī橡樹腳，耶和華聖所ê邊á。
約書亞記 24 27| 約書亞對眾百姓講：看ah，chit-ê石頭beh做咱ê干證；因為伊有聽見耶和華所吩咐咱一切ê話，所以beh對lín做干證，驚了lín悖逆lín ê上帝。
約書亞記 24 28| 約書亞就差百姓去；ta̍k人就tò去伊所得tio̍h ê地。
約書亞記 24 29| Chiah-ê事以後，耶和華ê奴僕，Lùn ê kiáⁿ約書亞，一百一十歲就死。
約書亞記 24 30| In就埋葬伊tī伊ê業ê界內，就是tī Í-hoat-liân山地ê Têng-ná-se-la̍h，tī Ka-si̍t山ê北勢。
約書亞記 24 31| 約書亞tī-teh ê日，kap約書亞死了後，hiah-ê知耶和華為以色列人所行chiah-ê事ê長老iáu tī-teh ê時，以色列人服事耶和華。
約書亞記 24 32| 以色列人tùi埃及所帶來約瑟ê骨頭，in埋葬伊tī示劍，就是雅各早前用一百銀tùi示劍ê老父Hap-boa̍t hiah-ê kiáⁿ所買ê地；就做約瑟kiáⁿ孫ê業。
約書亞記 24 33| 亞倫ê kiáⁿ Í-lī-a-sat也死；in就埋葬伊tī伊ê kiáⁿ Hui-nî-hap所得tio̍h ê山崙á，就是tī Í-hoat-liân ê山地。
士師記 1 1| 約書亞死了後，以色列人問耶和華講：Chī-chūi tio̍h做頭上去kā阮攻擊迦南人，kap in交戰？
士師記 1 2| 耶和華講：猶大tio̍h上去；看ah，我已經將hit-ê地交tī伊ê手。
士師記 1 3| 猶大對伊ê兄西門講：請你kap我上去到我所liam-tio̍h ê地，kap迦南人交戰；我也beh kap你去，到你所liam-tio̍h ê地；西門就kap伊去。
士師記 1 4| 猶大就上去；耶和華將迦南人，kap Pí-lī-sé人，交tī in ê手；
士師記 1 5| in tī Pí-sek phah死in一萬人；koh tī Pí-sek tú-tio̍h A-to-nî-pí-sek，kap伊交戰；thâi贏迦南人kap Pí-lī-sé人。
士師記 1 6| A-to-nî-pí-sek逃走，in追jip伊，掠tio̍h伊，剉斷伊ê手伊ê腳ê大pō͘母。
士師記 1 7| A-to-nî-pí-sek講：前有七十個王，手kap腳ê大pō͘母lóng 剉起來，tī我ê桌腳拾食物；taⁿ上帝照我所行ê報應我。In帶伊到耶路撒冷；伊就死tī-hia。
士師記 1 8| 猶大人攻擊耶路撒冷，取伊，用刀thâi死in，koh放火燒城；
士師記 1 9| 後來猶大人落去，kap tiàm tī山地，南勢ê地，平洋ê地ê迦南人交戰。
士師記 1 10| 猶大koh去，phah hiah-ê khiā起Hi-pek-lûn ê迦南人，thâi死Sī-su、A-hi-bān、That-mái；Hi-pek-lûn前名叫Ki-lia̍t-a-pa。
士師記 1 11| 伊tùi-hia去phah Tí-phek khiā起ê百姓；
士師記 1 12| Tí-phek前名叫Ki-lia̍t-se-hut。迦勒講：若有人phah Ki-lia̍t-se-hut來取伊，我beh將我ê cha-bó͘-kiáⁿ Ap-sat hō͘伊做bó͘。
士師記 1 13| 迦勒ê小弟Ki-la̍p-su ê kiáⁿ Gô-tô-liap取伊；伊就將伊ê cha-bó͘-kiáⁿ Ap-sat hō͘伊做bó͘。
士師記 1 14| Ap-sat過門ê時勸丈夫tùi in老父討一坵田；Ap-sat tùi驢落來；迦勒問伊講：你beh甚麼ah？
士師記 1 15| 伊對伊講，求你賜福我；你已經安置我tī南方ê地，求你hō͘我水泉。迦勒就用頂ê水泉，下ê水泉，hō͘伊。
士師記 1 16| 摩西ê外戚是Ki-nî人，伊ê kiáⁿ孫kap猶大ê kiáⁿ孫tùi棗樹城相kap上去，到A-la̍h-tek lâm-sì猶大ê曠野，kap百姓相kap khiā起。
士師記 1 17| 猶大kap伊ê兄西門相kap去，phah死khiā起tī Sé-hoat ê迦南人，一盡毀滅伊；hit-ê城就名叫Hô-jíⁿ-má。
士師記 1 18| 猶大koh取Ka-sat kap伊ê境界，A-si̍t-kî-lûn kap伊ê境界，Í-kek-lûn kap伊ê境界。
士師記 1 19| 耶和華kap猶大相kap tī-teh；伊就趕出山地khiā起ê百姓；總是bōe能趕出平洋khiā起ê百姓，因為in有鐵車。
士師記 1 20| In照摩西所講ê，用Hi-pek-lûn hō͘迦勒，伊就tùi-hia趕出A-la̍p三個kiáⁿ。
士師記 1 21| 便雅憫人無趕出khiā起tī耶路撒冷ê Iâ-pò͘-su人；Iâ-pò͘-su人猶原tī耶路撒冷kap便雅憫人相kap khiā起，到今á日。
士師記 1 22| 約瑟家也上去攻擊Pek-te̍k-lī；耶和華kap in相kap tī-teh。
士師記 1 23| 約瑟家差人去偷看Pek-te̍k-lī；hit-ê城頭先名叫Lō͘-su。
士師記 1 24| 做偵探-ê看見一人tùi城內出來，就對伊講，求你用入城ê路報阮知，阮beh好款待你。
士師記 1 25| Hit人就報in入城ê路，in就用刀phah死城內ê百姓；獨獨放hit人kap伊全家去。
士師記 1 26| Hit人去Hek人ê地，起一座城，號名叫Lō͘-su；到今á日iáu叫chit-ê名。
士師記 1 27| Má-ná-se也無趕出Pek-siān kap伊ê鄉社ê百姓，Tha-la̍p kap伊ê鄉社ê百姓，To-jíⁿ kap伊ê鄉社ê百姓，Í-pek-liân kap伊ê鄉社ê百姓，Bí-kiat-to kap伊ê鄉社ê百姓；迦南人就決意khiā起tī hiah-ê地方。
士師記 1 28| 到以色列強盛，就hō͘迦南人做苦工，無一盡趕in出。
士師記 1 29| Í-hoat-liân也無趕出khiā起tī Ki-sek ê迦南人；迦南人就tī in中間猶原khiā起tī Ki-sek。
士師記 1 30| Se-pò͘-lûn也無趕出Ki-lûn ê百姓，kap Ná-hap-la̍h ê百姓。迦南人就猶原khiā起tī in中間，來做苦工。
士師記 1 31| A-siat也無趕出A-kho khiā起ê百姓，kap Se-tùn、A-hek-la̍h、A-kek-sek、Hek-pa、A-hut-kek、Lī-ha̍p khiā起ê百姓。
士師記 1 32| A-sait人tòa tī khiā起hit所在迦南人ê中間，因為無趕in出去。
士師記 1 33| Ná-hut-tha-lī無趕出Pek-sī-be̍k khiā起ê百姓，Pek-a-la̍p khiā起ê百姓；Ná-hut-tha-lī就tòa tī khiā起hit所在迦南人ê中間；總是Pek-sī-be̍k kap Pek-a-la̍p khiā起ê百姓lóng做苦工。
士師記 1 34| A-mô͘-lī人強迫Tàn ê人khiā起tī山地，無容允in落去平洋。
士師記 1 35| A-mô͘-lī人就決意khiā起tī Hi-lia̍t山，tī A-ngá-lûn，tī Sa-pin；後來約瑟家強盛，hō͘ in做苦工。
士師記 1 36| A-mô͘-lī人ê地界，是tùi A-khek-la̍h-pin山坪，tùi Se-la̍h上去。
士師記 2 1| 耶和華ê使者tùi Kiat-kah上到Pho-kim，講：我hō͘ lín tùi埃及上來，chhōa lín到我tùi lín列祖chiù-chōa ê地；我也bat講：所kap lín立ê約，我永遠無違背；
士師記 2 2| lín也m̄-thang kap chit所在khiā起ê百姓立約；tio̍h拆毀in ê壇。Lín竟然m̄聽我ê話，是怎樣án-ni行ah？
士師記 2 3| 因為án-ni我koh講：我無beh tùi lín ê面前趕出in，in beh做lín hia̍p下ê刺，in ê上帝beh做害lín ê羅網。
士師記 2 4| 耶和華ê使者對以色列眾人講chiah-ê話ê時，百姓就開聲啼哭；
士師記 2 5| 就號hit所在ê名叫Pho-kim；in tī-hia獻祭hō͘耶和華。
士師記 2 6| 約書亞已經差以色列人去ê時，in ta̍k人歸in ê業，來得tio̍h in ê地。
士師記 2 7| 約書亞tī-teh ê日，kap約書亞死了後hiah-ê看見耶和華為以色列人所行大事ê長老iáu tī-teh ê時，百姓服事耶和華。
士師記 2 8| 耶和華ê奴僕，Lùn ê kiáⁿ約書亞，一百一十歲，就死。
士師記 2 9| In就埋葬伊tī伊ê業ê界內，就是tī Í-hoat-liân山地ê Têng-ná-hi-lia̍t，tī Ka-si̍t山ê北勢。
士師記 2 10| Hit代ê人lóng tò祖；以後koh一代 ê人興起，m̄知耶和華，也m̄知為以色列人所行ê事。
士師記 2 11| 以色列人行耶和華看做pháiⁿ ê事，去服事Pa-le̍k；
士師記 2 12| 棄sak in列祖ê上帝耶和華，就是chhōa in出埃及地ê；去tè別ê上帝，就是四圍hiah-ê百姓ê上帝跪拜in，來惹耶和華ê大受氣。
士師記 2 13| In也棄sak耶和華，去服事Pa-le̍k kap A-su-tha-lio̍k。
士師記 2 14| 耶和華受氣以色列ê人，將in交tī搶掠in ê人ê手，in就搶in；伊koh賣in hō͘四圍對敵ê手；致到in tī in ê對敵ê頭前無koh khiā能tiâu；
士師記 2 15| in無論去toh落，耶和華伸手降災厄hō͘ in，照耶和華所講ê話，koh照耶和華對in所chiù-chōa ê；in就極困苦。
士師記 2 16| 耶和華就興起士師；in就救百姓脫離搶掠in ê人ê手。
士師記 2 17| 總是in無聽thàn in ê士師，竟然行邪淫，tè別ê上帝來跪拜in；in ê列祖thàn耶和華ê命令所行ê路，in緊緊歪chhoa̍h伊，無照án-ni行。
士師記 2 18| 耶和華kā in興起士師ê時，耶和華就kap士師tī-teh；也tī士師活tī-teh一切ê日，救in脫離對敵ê手；in因為受壓制苦楚，就吐氣，所以耶和華就退悔。
士師記 2 19| 到士師死了，in就oa̍t-tńg去行，比in ê父公koh khah-pháiⁿ，tè別ê上帝來服事in，跪拜in，lóng無改in ê所行kap in固執ê路。
士師記 2 20| 耶和華就受氣以色列人，講：因為chit-ê百姓違背我ê約，就是我所命令in ê列祖ê，也無聽thàn我ê話；
士師記 2 21| 所以約書亞死ê時所chhun ê ta̍k族，以後我無beh koh tī in ê面前趕出一族；
士師記 2 22| thang用chiah-ê來試驗以色列人，看in肯執守耶和華ê道路來行伊，親像in ê列祖bat守伊，á無。
士師記 2 23| 所以耶和華留chiah-ê族，無緊緊趕in出，也無將in交tī約書亞ê手。
士師記 3 1| 耶和華所留chiah-ê族，是beh用伊來試驗以色列人，就是hiah-ê m̄-bat見過迦南交戰ê事ê；
士師記 3 2| tiâu-tî beh hō͘以色列後代ê人知，來教示in交戰，就是hiah-ê前所未bat經過ê人。
士師記 3 3| 所留teh hiah-ê族，就是腓利士五個首領，kap一切ê迦南人、Se-tùn人，kap khiā起Lī-pa-lùn山ê Hi-bī人，tùi Pa-le̍k-hek-bûn山，到Hap-má口；
士師記 3 4| 這就是beh用in來試驗以色列人，看in肯聽thàn耶和華託摩西所命令in列祖ê誡命á無。
士師記 3 5| Tùi án-ni，以色列人khiā起tī迦南人、Hek人、A-mô͘-lī人、Pí-lī-sé人、Hi-bī人、Iâ-pò͘-su人ê中間；娶in ê cha-bó͘-kiáⁿ做bó͘；也用cha-bó͘-kiáⁿ嫁in ê kiáⁿ，
士師記 3 6| 續服事in hiah-ê上帝。
士師記 3 7| 以色列人行耶和華所看做pháiⁿ ê事，bōe記得耶和華in ê上帝，去服事chiah-ê Pa-le̍k kap A-su-tha-lio̍k。
士師記 3 8| 所以耶和華受氣以色列人，賣in hō͘ Bí-só͘-pho-tāi-bí王Kó͘-san-lī-sat-tiân ê手；以色列人服事Kó͘-san-lī-sat-tiân八年。
士師記 3 9| 以色列人求叫耶和華ê時，耶和華就kā以色列人興起一個拯救ê救in；就是迦勒ê小弟Ki-la̍p-su ê kiáⁿ Gô-tô-liap。
士師記 3 10| 耶和華ê神臨到伊，伊就做以色列ê士師，出去交戰。耶和華將Bí-só͘-pho-tāi-bí王Kó͘-san-lī- sat-tiân交tī伊ê手，伊就khah贏Kó͘-san-lī-sat-tiân。
士師記 3 11| Tùi án-ni， hit-ê地方太平四十年，Ki-la̍p-su ê kiáⁿ Gô-tô-liap死。
士師記 3 12| 以色列人koh行耶和華所看做pháiⁿ ê事；耶和華就hō͘ Mô͘-ap王I-ki-lûn強盛，攻擊以色列人；因為in行耶和華所看做pháiⁿ-ê。
士師記 3 13| I-ki-lûn聚集A-bûn人kap A-má-le̍k人óa伊，去phah以色列人，佔棗樹ê城。
士師記 3 14| Tùi án-ni，以色列人服事Mô͘-ap王I-ki-lûn十八年。
士師記 3 15| 以色列人求叫耶和華ê時，耶和華就kā in興起一個拯救ê；就是便雅憫人Ki-la̍h ê kiáⁿ Í-hut；伊是慣練用tò手ê；以色列人託重伊送禮物hō͘ Mô͘-ap王I-ki-lûn。
士師記 3 16| Í-hut為家己phah一支雙面內ê劍，長一肘，縛tī chiàⁿ腿衣服ê內面。
士師記 3 17| 伊用禮物獻hō͘ Mô͘-ap王I-ki-lûn；I-ki-lûn是真肥ê人。
士師記 3 18| 獻禮物已經明白，就差帶禮物ê人lóng去。
士師記 3 19| 伊本身tùi近Kiat-kah phah石像ê所在oat-倒tńg來，講：王ah，我有祕密ê事beh kā你講；王講：肅靜；khiā tī伊身邊ê人就lóng退出。
士師記 3 20| Í-hut就近伊，王家己一個坐tī涼冷ê樓頂；Í-hut講：我奉上帝ê命令有tāi-chì來報你；王就tùi座位khiā起來。
士師記 3 21| Í-hut就伸tò手，tùi chiàⁿ腿拔出劍，刺入王ê腹肚；
士師記 3 22| 劍ê柄也續入去，劍hō͘油咬tiâu，因為伊無對伊ê腹肚拔劍出來；就thàng過ka-chiah出來。
士師記 3 23| Í-hut就出去到léng-lông，將hiah-ê樓門關鎖。
士師記 3 24| 伊出去了，王ê奴僕到，看見樓門關鎖，就講：伊的確是tī樓頂teh大便。
士師記 3 25| In thèng候到gông-ngia̍h，看見伊無開樓頂ê門，就kia̍h鎖匙來開；看ah，in ê主人已經死，倒tī地裡。
士師記 3 26| In 延chhiân ê時，Í-hut就逃走，已經過phah石像ê地，閃走到Se-i-la̍h。
士師記 3 27| 已經到，就tī Í-hoat-liân山地pûn哨角；以色列人就tè伊tùi山地落去，伊行tī頭前；
士師記 3 28| 對in講，Lín tè我來，因為耶和華已經將lín ê對敵Mô͘-ap人交tī lín ê手。In就tè伊落去，把守Mô͘-ap ê對面，約旦河ê渡頭，無容允一人過去；
士師記 3 29| Hit時thâi死Mô͘-ap人約略一萬，lóng是大漢ê勇士，無一個走離。
士師記 3 30| Tùi án-ni， Mô͘-ap就屈服tī以色列人；地方太平八十年。
士師記 3 31| Í-hut了後，有A-ná ê kiáⁿ San-ka，伊用趕牛ê鐵刺phah死六百ê腓利士人。伊也救以色列人。
士師記 4 1| Í-hut死了，以色列人koh行耶和華所看做pháiⁿ ê事。
士師記 4 2| 耶和華賣in tī迦南王Iâ-pin ê手，就是tī Hā-só做王ê；伊ê軍長是Se-se-la̍h，伊khiā起tī外邦人ê Hā-lô-siat。
士師記 4 3| Iâ-pin王有鐵車九百張；伊大大欺壓以色列人二十年；以色列人就求叫耶和華。
士師記 4 4| Hit時有一個女先知名叫Tí-pho-la̍h，是La̍h-pí-to ê bó͘，伊做以色列ê士師。
士師記 4 5| 伊khiā起tī Í-hoat-liân山地，La̍h-má kap Pek-te̍k-lī ê中間，tī Tí-pho-la̍h ê棗樹腳；以色列人lóng上去伊hia，受伊判斷。
士師記 4 6| 伊差人叫A-pí-lô-am ê kiáⁿ Pa-la̍h tùi Ná-hut-tha-lī ê Ki-te-su來，對伊講，耶和華以色列ê上帝kiám-m̄是命令講：你tio̍h去Tha-po̍k山，chhōa Ná-hut-tha-lī kap Se-pò͘-lûn人一萬 kap你去？
士師記 4 7| 我beh hō͘ Iâ-pin ê軍長Se-se-la̍h kap伊ê車，伊ê全軍，到Ki-sūn河你hia；我beh將伊交tī你ê手。
士師記 4 8| Pa-la̍h kā伊講，你若kap我去，我就beh去；你若m̄ kap我去，我就m̄去。
士師記 4 9| 伊講：我的確beh kap你去；總是你tī所行ê路；bōe得tio̍h榮顯；因為耶和華beh賣Se-se-la̍h tī婦人人ê手。Tí-pho-la̍h就起來，kap Pa-la̍h相kap去Ki-te-su。
士師記 4 10| Pa-la̍h就招集Se-pò͘-lûn人kap Ná-hut-tha-lī人到Ki-te-su；tè伊上去ê有一萬人。Tí-pho-la̍h也kap伊上去。
士師記 4 11| Ki-nî人Hi-pek bat離開Ki-nî人，就是摩西ê外戚Hô-pa ê後裔；就搭布棚tī Sat-ná-im ê橡樹邊，就是óa近Ki-te-su ê。
士師記 4 12| 有人kā Se-se-la̍h講：A-pí-lô-am ê kiáⁿ Pa-la̍h已經上去Tha-po̍k山。
士師記 4 13| Se-se-la̍h就聚集伊lóng總ê車，就是鐵車九百張，kap tè伊ê全軍，tùi外邦ê Hā-lô-siat，到Ki-sūn河。
士師記 4 14| Tí-pho-la̍h對Pa-la̍h講：起來，今á日就是耶和華將Se-se-la̍h交tī你ê手ê日；耶和華kiám無tī你ê頭前行mah？Tùi án-ni， Pa-la̍h tùi Tha-po̍k山落來；tè伊ê有一萬人。
士師記 4 15| 耶和華用刀phah亂Se-se-la̍h kap伊所有ê車，伊ê全軍，tī Pa-la̍h ê面前；Se-se-la̍h落車步行逃走。
士師記 4 16| 總是Pa-la̍h追jip hiah-ê車kap軍隊，到外邦ê Hā-lô-siat；Se-se-la̍h ê全軍lóng倒tī刀下，無留一個人。
士師記 4 17| 只有Se-se-la̍h步行逃走，到Ki-nî人Hi-pek ê bó͘ Ngá-ek ê布棚；因為Hā-só王Iâ-pin kap Ki-nî人Hi-pek ê家和好。
士師記 4 18| Ngá-ek出來迎接Se-se-la̍h，kā伊講，我ê主ah，oat入來，請你oat入我chia，m̄免驚；Se-se-la̍h就oat入伊ê布棚。Ngá-ek就用毯á kā伊kah-teh。
士師記 4 19| Se-se-la̍h kā伊講，我嘴乾，請你用淡薄水hō͘我lim；伊就開貯奶ê皮袋hō͘伊lim；猶原kā伊kah-teh。
士師記 4 20| Se-se-la̍h koh kā伊講，你khiā tī布棚門，若有人來問你講，有人tī你chia無？你就kā伊講，無。
士師記 4 21| Se-se-la̍h厭倦睏落眠；Hi-pek ê bó͘ Ngá-ek the̍h布棚ê燈，手kia̍h槌á，liam-liam-á行到伊hia，用釘對伊ê鬢邊釘入，透過土腳；伊就死。
士師記 4 22| Hit時Pa-la̍h追jip Se-se-la̍h，Ngá-ek出來迎接伊kā伊講，來ah，我用你所chhē ê人hō͘你看；伊就入去，看ah，Se-se-la̍h已經死，倒teh，釘iáu-kú tī伊ê鬢邊。
士師記 4 23| Án-ni hit一日，上帝hō͘迦南王Iâ-pin屈服tī以色列人ê面前。
士師記 4 24| Tùi án-ni，以色列人益發有勢力，khah贏迦南王Iâ-pin，到一盡滅迦南王Iâ-pin。
士師記 5 1| Hit日Tí-pho-la̍h kap A-pí-lô-am ê kiáⁿ Pa-la̍h唱歌講:
士師記 5 2| 因為以色列中做頭ê，做頭娶in，	因為百姓甘願犧牲，	Lín tio̍h o-ló耶和華。
士師記 5 3| 列王ah，tio̍h聽，chiah-ê首領tio̍h àⁿ耳孔；	我ǹg耶和華，我beh吟詩；	我beh唱歌o-ló耶和華以色列ê上帝。
士師記 5 4| 耶和華ah，你tùi Se-jíⁿ出，	Tùi Í-tong地行來；	hit時地振動，天teh滴；	雲也滴水。
士師記 5 5| chiah-ê山tī耶和華ê面前搖choah，	就是chit-ê西奈山tī耶和華以色列上帝ê面前搖choah。
士師記 5 6| Tī A-ná ê kiáⁿ San-ka ê時，	Koh tī Ngá-ek ê日，大路無人行；	行路ê人lóng是彎小路。
士師記 5 7| 以色列中無頭人，lóng總無，	到我Tī-pho-la̍h起來，	到我起來tī以色列中做老母。
士師記 5 8| In揀新ê上帝，	交戰就到in ê城門。	hit時以色列四萬人ê中間，	kiám會看見藤牌kap鎗mah？
士師記 5 9| 我ê心意向以色列hiah-ê設立律法ê，	百姓中甘願犧牲ê；	Lín tio̍h o-ló耶和華。
士師記 5 10| 騎白驢ê，	坐繡花毯á ê，	行路ê，lín lóng tio̍h報揚。
士師記 5 11| Tī chhiūⁿ水ê所在，離開射箭ê人ê 聲遠遠，	Tī-hia人beh講起耶和華公義ê所行，	就是伊治理以色列公義ê所行。	hit時耶和華ê百姓落去到城門。
士師記 5 12| Tí-pho-la̍h ah，醒ah，醒ah，	你tio̍h醒，tio̍h醒，來唱歌；	Pa-la̍h ah，你tio̍h起來，A-pí-lô-am ê kiáⁿ，tio̍h掠你所掠ê去。
士師記 5 13| hit時所chhun ê貴族，kap百姓相kap落來，	耶和華為我臨到，攻擊勇士。
士師記 5 14| 有tùi Í-hoat-liân來ê，伊ê根本tī A-má-le̍k；	便雅憫chham tī你ê百姓中跟tè你，	有設律法ê，tùi Má-kiat落來；	有kia̍h柺點算百姓ê數額ê，tùi Se-pò͘-lûn落來。
士師記 5 15| Í-sat-ka ê首領，kap Tí-pho-la̍h相kap來，	Í-sat-ka kap Pa-la̍h一樣，	In tè伊走落平洋；	Tī Liû-piān ê溪邊，	心有大大chim-chiok議論。
士師記 5 16| 你啥事坐tī羊寮ê中央，	聽叫羊群ê聲ah？
士師記 5 17| Ki-lia̍t khiā起tī約旦hit-pêng；	Tàn啥事停tī船裡？	A-siat靜靜坐tī海邊，	Tiàm tī港內。
士師記 5 18| Se-pò͘-lûn是拚命phe死ê百姓；	Kap Ná-hut-tha-lī tī田野高ê所在，也是án-ni。
士師記 5 19| 列王來交戰；	hit時迦南列王tī Bí-kiat-to水邊ê Tha-la̍h交戰，	總是無搶tio̍h銀。
士師記 5 20| 有tùi天交戰ê，	星辰tùi in ê軌道來kap Se-se-la̍h交戰。
士師記 5 21| Ki-sūn河kā in流去，	Ki-sūn河就是古早ê河。	我ê神ah，你奮勇進前去。
士師記 5 22| 馬蹄kho̍k-kho̍k哮，是因為緊緊走，	就是力ê有緊緊走。
士師記 5 23| 耶和華ê使者講：Tio̍h咒詛Bí-lô-su，	大大咒詛其中khiā起ê百姓，	因為in無來幫贊耶和華，	無來幫贊耶和華抵敵勇士。
士師記 5 24| Ki-nî人Hi-pek ê bó͘ Ngá-ek，	比hiah-ê婦人人khah有福氣，	比khiā起布棚內ê婦人人khah有福氣。
士師記 5 25| Se-se-la̍h討水，伊就用奶hō͘伊，	用寶貝ê盤捧牛奶油hō͘伊。
士師記 5 26| Ngá-ek伸手kia̍h釘，	chiàⁿ手kia̍h做工人ê槌á，	用槌kòng Se-se-la̍h，釘過伊ê頭殼，	鑿來透過伊ê鬢邊。
士師記 5 27| Tī伊ê腳ê中間，Se-se-la̍h phak落去，	Chhih落去，倒teh，	Tī伊ê腳ê中間phak落，chhih落去；	Tī所phak落ê所在，chhih落去來死。
士師記 5 28| Se-se-la̍h ê老母tùi窗á看出去，	Tùi窗á-chí裡叫講：	怎樣伊ê車慢慢來？	怎樣伊ê車輪hiah 延chhiân ah？
士師記 5 29| 跟隨伊聰明尊貴ê婦女應伊，	伊也家己應講，
士師記 5 30| Kiám無所得tio̍h mah？ kiám無分所-搶ê物mah？	ta̍k人分一兩個cha-bó͘-gín-ná；	Se-se-la̍h就分所搶彩色ê衫，	所搶繡花彩色ê衫，	兩面lóng是彩色繡花ê，thang掛tī頷頸，做所搶ê物。
士師記 5 31| 耶和華ah，願你ê對敵lóng親像án-ni滅無；	願疼伊ê人親像日出光nà-nà。	以後地方太平四十年。
士師記 6 1| 以色列人koh行耶和華所看做pháiⁿ ê事，耶和華就交in tī米甸ê手，歷過七年。
士師記 6 2| 米甸ê手壓制以色列人；以色列人為tio̍h米甸人ê緣故，就為家己tī山裡開穴kap洞，kap險要ê所在。
士師記 6 3| 以色列人掖種了後，米甸人，A-má-le̍k人，kap東方ê人，lóng上來攻擊in；
士師記 6 4| 紮營tī in ê對面，phah-pháiⁿ hit所在ê土產，到Ka-sat，無留食物hō͘以色列人，羊kap牛kap驢也無。
士師記 6 5| 因為in帶cheng-siⁿ kap布棚上來，親像草蜢hiah-chōe來，人kap駱駝算bōe了；in入chit-ê地方beh phah-pháiⁿ伊。
士師記 6 6| 以色列人因為米甸人ê緣故，困苦到極；以色列人就求叫耶和華。
士師記 6 7| 以色列人因為米甸人ê緣故求叫耶和華ê時，
士師記 6 8| 耶和華就差先知到以色列人hia，對in講，耶和華以色列ê上帝án-ni講：我bat chhōa lín tùi埃及上來，tùi做奴才ê家出來；
士師記 6 9| 我也救lín脫離埃及人ê手，也脫離一切壓制lín ê人ê手，tùi lín ê面前趕in出，用in ê地hō͘ lín；
士師記 6 10| 我也對lín講，我是耶和華lín ê上帝，lín khiā起A-mō͘-lī人ê地，m̄-thang驚in ê上帝；總是lín m̄聽我ê話。
士師記 6 11| 耶和華ê使者到Gô-hut-la̍h，坐tī A-pí-í-siā族ê人Iok-a-si ê橡樹腳；Iok-a-si ê kiáⁿ基甸tī酒窟hia teh phah麥，m̄-ài hō͘米甸人看見。
士師記 6 12| 耶和華ê使者對基甸顯現，對伊講，大氣力ê勇士ah，耶和華kap你tī-teh。
士師記 6 13| 基甸對伊講，我ê主ah，若耶和華kap阮tī-teh，阮怎樣tú-tio̍h這一切ê事ah？阮ê列祖所kā阮講耶和華hiah-ê奇事tī tah落ah？in講：伊kiám無chhōa阮tùi埃及上來mah？Taⁿ耶和華放sak阮，將阮交tī米甸人ê手。
士師記 6 14| 耶和華看基甸，kā伊講，tio̍h用你chit-ê力去，來救以色列出米甸人ê手；我kiám無差你mah？
士師記 6 15| 基甸kā伊講，主ah，我beh用甚麼救以色列？看ah，我ê家是Má-ná-se中第一sòng-hiong ê，tī我老父ê家我是第一細ê。
士師記 6 16| 耶和華對伊講，我beh kap你tī-teh，你beh phah米甸人，親像phah一人一樣。
士師記 6 17| 伊kā伊講，我若tī你ê面前得tio̍h恩典，求你hō͘我一個兆頭thang知kap我講ê就是你。
士師記 6 18| 請你m̄-thang離開chia，thèng候我koh來你chia，帶我ê禮物hē tī你ê面前。伊講：我beh thèng候你koh來。
士師記 6 19| 基甸去備辦一隻山羊á，用一i-hoat ê麵粉做無酵餅；肉hē tī筐裡，湯貯tī壺裡，帶到橡樹腳，獻hō͘伊。
士師記 6 20| 上帝ê使者吩咐伊講：肉kap無酵餅hē tī chit-ê石磐頂，湯倒出來；伊照án-ni行。
士師記 6 21| 耶和華ê使者伸出手裡所kia̍h ê柺á尾，來tuh-tio̍h肉kap無酵餅；就有火tùi石磐出來，一盡燒肉kap無酵餅；耶和華ê使者就去，無koh看見。
士師記 6 22| 基甸看出伊是耶和華ê使者；基甸就講：Hāiⁿ ah！主耶和華ah，因為我當面看見耶和華ê使者。
士師記 6 23| 耶和華對伊講，安你ê心，m̄免驚；你bōe致到死。
士師記 6 24| 基甸就tī-hia kā耶和華起一座壇，號名叫耶和華sa-liông；chit-ê壇tī A-pí-í-siā族ê Gô-hut-la̍h，到今á日iáu tī-teh。
士師記 6 25| Hit暝耶和華吩咐基甸講：你牽你老父ê牛á來，就是七年ê第二隻牛，也tio̍h拆毀你老父所有Pa-le̍k ê壇，剉壇邊ê A-sià-la̍h；
士師記 6 26| tī chit-ê山寨，照合宜ê法，為耶和華你上帝起一座壇，用第二隻牛獻做燒祭，用你所beh剉ê A-sià-la̍h做柴。
士師記 6 27| 基甸就對伊ê奴僕中chhōa十人，照耶和華吩咐伊去行；伊因為驚老父ê家，kap城內ê人，日時m̄敢做chit-ê事，就tī暝時做伊。
士師記 6 28| 城內ê人清早起來，看見Pa-le̍k ê壇拆毀，壇邊ê A-sià-la̍h剉落，第二隻牛獻tī所起ê壇。
士師記 6 29| In相kap講：甚麼人做chit-ê事ah？In查問了後，就講：這是Iok-a-si ê kiáⁿ基甸做ê。
士師記 6 30| 城內ê人對Iok-a-si講：掠你ê kiáⁿ出來，thang hō͘伊死；因為伊拆毀Pa-le̍k ê壇，剉壇邊ê A-sià-la̍h。
士師記 6 31| Iok-a-si kā一切khiā teh攻擊伊ê人講：Lín beh為Pa-le̍k爭辯mah？lín beh救伊mah？若有人為伊爭辯，thàn早起tio̍h hō͘伊死；Pa-le̍k若是上帝，chiah hō͘伊為家己爭辯，因為人拆毀伊ê壇。
士師記 6 32| Tùi hit日叫伊ê名Iâ-lō͘-pa-le̍k，是講：Pa-le̍k tio̍h kap伊爭辯，因為伊毀壞伊ê壇。
士師記 6 33| Hit時米甸人，A-má-le̍k人，kap東方ê百姓，lóng聚集過河，tī Iâ-su-lia̍t ê山谷紮營。
士師記 6 34| 耶和華ê神臨到基甸；伊就pûn哨角；A-pí-í-siā族lóng聚集跟tè伊。
士師記 6 35| 伊差人遍行Má-ná-se；Má-ná-se人也聚集來tè伊；koh差人去見A-siat人、Se-pò͘-lûn人、Ná-hut-tha-lī人；in也lóng上來kap in連合。
士師記 6 36| 基甸對上帝講：你若照你所講ê，beh用我ê手來救以色列，
士師記 6 37| 我就用kui領ê羊毛hē tī五穀場；若kan-ta羊毛有露水，土腳lóng乾乾，我就知你beh照你所講ê，用我ê手救以色列。
士師記 6 38| 就果然án-ni；隔日基甸早早起來，chūn羊毛，tùi羊毛絞出露水一碗滿滿。
士師記 6 39| 基甸koh對上帝講：求你m̄-thang受氣我，我koh講一pái nā-tiāⁿ；求你准我koh一pái用羊毛試看，taⁿ獨獨hō͘羊毛乾乾，土腳lóng有露水；
士師記 6 40| chit暝上帝也án-ni行，獨獨羊毛乾乾，土腳lóng有露水。
士師記 7 1| Iâ-lō͘-pa-le̍k就是基甸，伊kap一切tè伊ê人，早早起來，tī Hap-lu̍t水泉邊紮營；米甸營tī in北勢ê山谷，óa近Mô͘-lī山。
士師記 7 2| 耶和華對基甸講：我用米甸交tī百姓ê手，m̄-kú tè你ê人siuⁿ-chōe，驚了以色列人對tī我來家己誇口，講：是我家己ê手救我。
士師記 7 3| Taⁿ你tio̍h宣布hō͘百姓聽，見若驚惶忍neh ê人，thang離開Ki-lia̍t山tò去；tùi án-ni，百姓中有兩萬兩千人tò去；iáu有chhun一萬。
士師記 7 4| 耶和華對基甸講：人iáu-kú siuⁿ-chōe；你tio̍h chhōa in落去到水邊，我beh tī-hia kā你試in；見若我kí甚麼人對你講，Chit人thang kap你去，hit人就thang kap你去；我kí甚麼人kā你講，Chit人m̄-thang kap你去，hit人就m̄-thang去。
士師記 7 5| 基甸就chhōa百姓落去到水邊；耶和華對基甸講：見若用舌nà水，親像狗teh nà，hit人tio̍h hō͘伊另外khiā-teh，見若跪落去lim水ê，也tio̍h hō͘伊另外khiā-teh。
士師記 7 6| 用手óa嘴來nà水ê，有三百人；其餘hiah-ê百姓lóng跪落去lim水。
士師記 7 7| 耶和華kā基甸講：我beh用chiah-ê nà水ê三百人救lín，將米甸人交tī你ê手；眾百姓lóng thang tò去伊ê所在。
士師記 7 8| 百姓手裡就帶乾糧kap in ê哨角；基甸差以色列眾人ta̍k人tò去in ê布棚；只有留chit三百人；米甸ê營紮tī伊下面ê山谷。
士師記 7 9| Siâng hit暝，耶和華kā基甸講：起來，落去到hit-ê營盤，因為我已經將伊交tī你ê手。
士師記 7 10| 你若m̄敢落去，你kap你ê奴僕Phó͘-la̍h tio̍h落去hit-ê營盤；
士師記 7 11| 你beh聽見in所講ê；然後你就有膽力落去到營盤。伊就kap伊ê奴僕Phó͘-la̍h落去到營盤，帶軍器ê ê邊á。
士師記 7 12| 米甸人、A-má-le̍k人，kap東方ê眾人，lóng倒tī山谷，親像草蜢hiah-chōe；in ê駱駝bōe算得，chōe親像海墘ê沙。
士師記 7 13| 基甸已經到，有人用夢kā伊ê同伴講：我夢見一個夢；看ah，有一個大麥餅kō入米甸ê營，到一個布棚，衝hō͘伊倒，hō͘布棚péng-lìn-tńg，倒到平地。
士師記 7 14| 伊ê同伴應講，這m̄是別項，就是以色列人，Iok-a-si ê kiáⁿ基甸ê刀；上帝已經將米甸kap伊ê全軍交tī伊ê手。
士師記 7 15| 基甸聽見chit-ê夢ê話，kap伊ê解說，就敬拜上帝；tò來到以色列ê營中，講：起來ah，因為耶和華已經將米甸ê軍隊交tī lín ê手lah。
士師記 7 16| 伊就分三百人做三隊，用哨角kap 空甕交tī ta̍k人ê手，甕內lóng khǹg火把；
士師記 7 17| kā in講：Lín tio̍h看我ê樣來做；我到hit-ê營盤邊，我所做ê，lín也tio̍h án-ni做。
士師記 7 18| 我kap hiah-ê kap我tī-teh ê人pûn哨角ê時，lín也tio̍h tī營ê四圍pûn哨角，講：為tio̍h耶和華也為tio̍h基甸。
士師記 7 19| 基甸kap tè伊ê一百人，tī三更頭，來到營邊；hit時守更ê tú-á換班；in就pûn哨角，kòng破手裡ê甕；
士師記 7 20| 三隊ê人就lóng pûn哨角，kòng破甕，tò手kia̍h火把，chiàⁿ手kia̍h哨角，來pûn，hoah講：耶和華kap基甸ê刀。
士師記 7 21| In tī營ê四圍ta̍k-ê khiā家己ê位；全營ê人lóng走；hoah-hiàm hō͘ in逃走。
士師記 7 22| Pûn三百支哨角ê時，耶和華hō͘全營ê人ta̍k-ê用刀相thâi；軍隊走到Se-lī-la̍h ê Pek-hap-sī-tha，koh到A-pek-bí-hô-la̍h ê界，近tī Tha-pa。
士師記 7 23| 以色列人就tùi Ná-hut-tha-lī、A-siat，kap Má-ná-se聚集，來追趕米甸。
士師記 7 24| 基甸差人遍行Í-hoat-liân ê山地，講：Lín落來攻擊米甸，thàn in未到，把守hiah-ê渡頭，直到Pek-pa-la̍h，就是約旦。Tùi án-ni， Í-hoat-liân ê眾人聚集，把守hiah-ê渡頭，直到Pek-pa-la̍h，就是約旦；
士師記 7 25| 也掠tio̍h米甸兩個首領，Gô-li̍p kap Se-i-pek；thâi死Gô-li̍p tī Gô-li̍p ê石磐，thâi死Se-i-pek tī Se-i-pek ê酒窟hia；koh追趕米甸人；帶Gô-li̍p kap Se-i-pek ê頭殼到約旦hit-pêng，基甸hia。
士師記 8 1| Í-hoat-liân人對基甸講：你去kap米甸人交戰，無叫阮kap你去，啥事án-ni款待阮ah？ In就kap伊大大計較。
士師記 8 2| 基甸對in講，我所行ê kiám會比得lín mah？Í-hoat-liân拾葡萄屑(seh)，kiám無khah贏A-pí-í-siā挽葡萄mah？
士師記 8 3| 上帝已經將米甸ê首領Gô-li̍p Se-i-pek交tī lín ê手，我所行ê kiám會比得lín mah？伊講chiah-ê話，in ê受氣就消。
士師記 8 4| 基甸kap tè伊ê三百人到約旦過渡，雖然厭倦，iáu-kú teh追jip。
士師記 8 5| 基甸對So͘-kat人講：請你將餅供給跟tè我ê百姓；因為in厭倦，我也teh jip米甸兩個王，Se-pa kap Sat-bō͘-ná。
士師記 8 6| So͘-kat hiah-ê首領應講，Se-pa kap Sat-bō͘-ná ê手已經tī你ê手，阮chiah tio̍h用餅hō͘你ê軍隊ah？
士師記 8 7| 基甸講：耶和華將Se-pa kap Sat-bō͘-ná交tī我ê手了後，我就beh用曠野ê刺 kap刺á phah傷lín ê肉。
士師記 8 8| 伊tùi hia上去Pí-lô͘-i-le̍k，也對in án-ni講；Pí-lô͘-i-le̍k人應伊，也kap So͘-kat人所應ê相同。
士師記 8 9| 伊對Pí-lô͘-i-le̍k ê人講：我平安tò來ê時，我beh拆chit-ê台5。
士師記 8 10| Hit時Se-pa kap Sat-bō͘-ná，以及跟tè伊ê軍隊，lóng tī Ka-kok，約略有一萬五千人，就是東方全軍所chhun-ê；因為已經死十二萬人，lóng是kia̍h刀ê。
士師記 8 11| 基甸就tùi Lô-pa kap Iok-pí-hap東pêng tùi khiā起布棚ê ê路，上去，phah贏in ê軍隊；因為in ê軍隊安然。
士師記 8 12| Se-pa kap Sat-bō͘-ná逃走，基甸追jip in，掠tio̍h米甸兩個王Se-pa kap Sat-bō͘-ná，hō͘ in全軍驚走。
士師記 8 13| Iok-a-si ê kiáⁿ基甸tùi Hi-lia̍t-su ê山坪，tùi戰陣tò來。
士師記 8 14| 掠So͘-kat一個少年人，問伊；伊就寫So͘-kat hiah-ê首領kap長老，共七十七人，hō͘伊。
士師記 8 15| 基甸到So͘-kat，對hia ê人講：Lín前為tio̍h Se-pa kap Sat-bō͘-ná gio̍h-sio̍h我講：Se-pa kap Sat-bō͘-ná ê手已經tī你ê手，阮chiah tio̍h用餅hō͘你厭倦ê人ah？Taⁿ lín來看。
士師記 8 16| 就掠城內ê長老，用曠野ê刺kap刺á來教督So͘-kat人；
士師記 8 17| koh拆Pí-lô͘-i-le̍k ê台，thâi死hit-ê城內ê人。
士師記 8 18| 就問Se-pa kap Sat-bō͘-ná講：Lín tī Tha-po̍k山所thâi ê人甚麼款？應講，In親像你，ta̍k人lóng有王ê kiáⁿ ê容貌。
士師記 8 19| 伊講：In是我siâng母ê兄弟；我指耶和華ê永活來講：Lín前若留in ê性命，我taⁿ就無thâi lín。
士師記 8 20| 就對伊ê大kiáⁿ Ek-thiap講：起來thâi in；總是少年人無拔刀，因為伊iáu少年，就驚。
士師記 8 21| Se-pa kap Sat-bō͘-ná講：你家己起來thâi阮；因為人怎樣，氣力也是án-ni。基甸就起來thâi死Se-pa kap Sat-bō͘-ná，取in駱駝頷頸ê裝飾，款式親像月眉。
士師記 8 22| 以色列人對基甸講：你已經救阮脫離米甸人ê手，願你kap你ê kiáⁿ，你ê孫，管理阮。
士師記 8 23| 基甸講：我無beh管理lín，我ê kiáⁿ也無beh管理lín；獨獨耶和華beh做lín ê王。
士師記 8 24| 基甸koh對in講，我有一項求lín，請lín ta̍k人將所搶ê耳鐶hō͘我。(因為對敵是以實瑪利ê人，chiah有chit號金ê耳鐶。)
士師記 8 25| In講：阮甘願hō͘你。就chhu一領外衫，ta̍k人將所搶ê耳鐶hiat tī hit頂面。
士師記 8 26| 基甸所討ê金耳鐶，重一千七百sià-khek-le̍k ê金á；chit-ê以外koh有月眉ê裝飾，耳墜，kap紫色ê衣服，米甸王所有ê，kap駱駝頷頸ê鍊á。
士師記 8 27| 基甸用chit-ê製造一個í-hut-tek，hē tī伊ê本城Gô-hut-la̍h；後來以色列人lóng去hia行邪淫拜伊；這是做害基甸kap伊全家ê羅網。
士師記 8 28| Án-ni米甸屈服tī以色列人，bōe會koh kia̍h起頭殼。基甸ê日，hit-ê地方太平四十年。
士師記 8 29| Iok-a-si ê kiáⁿ Iâ-lō͘-pa-le̍k tò去家己ê厝khiā起。
士師記 8 30| 基甸有七十個親生kiáⁿ；因為伊有chhōa chōe-chōe ê bó͘。
士師記 8 31| Tī示劍伊ê細姨也kā伊生一個kiáⁿ；伊就kā伊號名叫A-pí-bí-le̍k。
士師記 8 32| Iok-a-si ê kiáⁿ基甸年老歲chōe，就死，埋葬tī A-pí-í-siā族Gô-hut-la̍h，tī伊ê老父Iok-a-si ê墓。
士師記 8 33| 基甸死了後以色列人oa̍t-tńg去行淫，tè chiah-ê Pa-le̍k，用Pa-le̍k-pí-lī-thó͘做in ê上帝。
士師記 8 34| 以色列人無記念耶和華in ê上帝，就是救in脫離四圍ê對敵ê手ê；
士師記 8 35| 也無好款待Iâ-lō͘-pa-le̍k，就是基甸ê家，照伊所行tī以色列ê恩惠。
士師記 9 1| Iâ-lō͘-pa-le̍k ê kiáⁿ A-pí-bí-le̍k到示劍，見伊ê眾母舅，對in kap伊外公全家ê人講：
士師記 9 2| 請lín講hō͘示劍ê眾人聽，看是Iâ-lō͘-pa-le̍k ê眾kiáⁿ，七十人管lín，á是一人管lín，tah落一項khah好？Lín也tio̍h siàu念我是lín ê骨肉。
士師記 9 3| 伊hiah-ê母舅就將chit-ê一切ê話，替伊講hō͘示劍ê人聽；in ê心就歸向A-pí-bí-le̍k；因為講：伊是咱ê兄弟。
士師記 9 4| 就tùi Pa-le̍k-pí-lī-thó͘ ê厝the̍h七十個銀á hō͘ A-pí-bí-le̍k；伊就用伊來顧chiah-ê無下落ê匪類；hiah-ê人來tè伊。
士師記 9 5| 伊去Gô-hut-la̍h到伊ê老父ê家，將Iâ-lō͘-pa-le̍k ê kiáⁿ，就是伊ê兄弟七十人，lóng thâi死tī一塊石磐頂；只有Iâ-lō͘-pa-le̍k ê soah尾kiáⁿ Iok-thán 留teh；因為伊有走去bih。
士師記 9 6| 示劍人kap Bí-lô ê家，lóng聚集，去設立A-pí-bí-le̍k做王，tī示劍chhāi柱ê橡樹腳。
士師記 9 7| 有人kā Iok-thán講chit-ê事，伊就去khiā tī Ki-lī-sim山頂，大聲hoah，kā in講：示劍人ah，lín tio̍h聽我ê話，hō͘上帝也聽lín。
士師記 9 8| Bat有一pái，chiah-ê樹lóng去，beh設立一叢樹做in ê王；就去對橄欖樹講：請你做阮ê王。
士師記 9 9| 橄欖樹應講，我kiám thang放sak我ê 油，就是人所用來尊重上帝kap人ê，去搖tī眾樹ê頂面mah？
士師記 9 10| chiah-ê樹對無花果樹講：你來，來做阮ê王。
士師記 9 11| 無花果樹應講，我kiám thang放sak我ê甜koh好ê果子，去搖tī眾樹ê頂面mah？
士師記 9 12| chiah-ê樹對葡萄樹講：你來，來做阮ê王。
士師記 9 13| 葡萄樹應講，我kiám thang放sak我ê新酒，就是hō͘上帝kap人歡喜ê，去搖tī眾樹ê頂面mah？
士師記 9 14| chiah-ê樹對刺á講：你來，來做阮ê王。
士師記 9 15| 刺á應hiah-ê樹講：Lín若實在設立我做lín ê王，就tio̍h閃bih tī我ê蔭影下；若m̄，願火tùi刺á出，燒滅黎巴嫩ê柏香樹。
士師記 9 16| Taⁿ lín設立A-pí-bí-le̍k做王，若照誠實公義來行，koh好款待Iâ-lō͘-pa-le̍k kap伊ê家，照伊ê手所tio̍h磨ê報答伊；
士師記 9 17| 因為我ê老父bat phe死，為lín交戰，救lín脫離米甸人ê手；
士師記 9 18| lín今á日起來攻擊我老父ê家，thâi死伊ê kiáⁿ，七十人，tī一塊石磐頂，koh設立伊ê女婢ê kiáⁿ A-pí-bí-le̍k做示劍人ê王，因為伊是lín ê兄弟；
士師記 9 19| lín今á日若照誠實公義款待Iâ-lō͘-pa-le̍k kap伊ê家，就lín thang tùi A-pí-bí-le̍k來歡喜，伊也thang tùi lín來歡喜；
士師記 9 20| 若無，願火tùi A-pí-bí-le̍k出，燒示劍人kap Bí-lô ê家；koh願火tùi示劍人kap Bí-lô ê家出，燒 A-pí-bí-le̍k。
士師記 9 21| Iok-thán，因為驚伊ê兄弟，就逃走；走去bih tī Pí-jíⁿ，tiàm tī-hia。
士師記 9 22| A-pí-bí-le̍k管以色列三年。
士師記 9 23| 上帝差pháiⁿ神tī A-pí-bí-le̍k kap示劍人ê中間。示劍人就用詭詐款待A-pí-bí-le̍k；
士師記 9 24| 來報應Iâ-lō͘-pa-le̍k七十個kiáⁿ所受ê殘害；也hō͘ in ê血歸tī thâi死in ê，就是in ê兄弟A-pí-bí-le̍k，也歸tī示劍人，就是贊伊ê手thâi死伊ê兄弟ê。
士師記 9 25| 示劍人tī山頂設埋伏，來當等伊；見若tùi hit條路過ê人，in就搶伊；有人就將這事去報A-pí-bí-le̍k。
士師記 9 26| Í-piat ê kiáⁿ迦勒，kap伊ê兄弟，來到示劍；示劍人lóng信靠伊。
士師記 9 27| In出去園裡，收葡萄園，來踏酒，設筵席，入in ê上帝ê廟lim食，咒詛A-pí-bí-le̍k。
士師記 9 28| Í-piat ê kiáⁿ迦勒講：A-pí-bí-le̍k是是誰，示劍是是誰，hō͘咱服事伊ah？伊kiám m̄是Iâ-lō͘-pa-le̍k ê kiáⁿ mah？伊ê軍長kiám m̄是Se-pò͘-le̍k mah？lín tio̍h服事示劍ê老父Hap-boa̍t ê人；咱啥事服事伊ah？
士師記 9 29| 願chiah-ê百姓歸我ê手下，我就除A-pí-bí-le̍k；伊就kā A-pí-bí-le̍k講：加添你ê軍兵出來。
士師記 9 30| 城守Se-pò͘-le̍k聽見Í-piat ê kiáⁿ迦勒ê話，就受氣；
士師記 9 31| 暗靜差人去見A-pí-bí-le̍k，講：Í-piat ê kiáⁿ迦勒kap伊ê兄弟到示劍，誘惑城內ê百姓攻擊你；
士師記 9 32| 所以你kap tè你ê人，tio̍h透暝起來，埋伏tī田裡；
士師記 9 33| 早起時，日tú-á出；你tio̍h早早起來，衝óa攻城；迦勒kap tè伊ê人出來攻擊你ê時，你就thang siòng機會來款待in。
士師記 9 34| A-pí-bí-le̍k kap tè伊ê眾人透暝起來，分做四隊，ǹg示劍埋伏。
士師記 9 35| Í-piat ê kiáⁿ迦勒出去，khiā tī城門口；A-pí-bí-le̍k kap tè ê人tùi埋伏ê所在起來。
士師記 9 36| 迦勒看見hiah-ê人，就對Se-pò͘-le̍k講：看ah，有人tùi山頂落來。Se-pò͘-le̍k講：你看見山ê影，掠做是人。
士師記 9 37| 迦勒koh講：看ah，有人tùi高地落來，koh有一隊tùi Bí-ok-nî-nî橡樹ê路上來。
士師記 9 38| Se-pò͘-le̍k對伊講，你bat講：A-pí-bí-le̍k是是誰，hō͘咱服事伊，你講chiah-ê話ê嘴tī tah落？這kiám m̄是你所藐視ê百姓mah？你taⁿ tio̍h出去，kap in交戰。
士師記 9 39| 迦勒就tùi示劍人ê頭前出去，kap A-pí-bí-le̍k交戰。
士師記 9 40| A-pí-bí-le̍k追趕伊；伊tī伊ê面前逃走，有chōe-chōe人tio̍h傷倒teh，直到城門口。
士師記 9 41| A-pí-bí-le̍k tiàm tī A-ló͘-má；Se-pò͘-le̍k趕迦勒kap伊ê兄弟，m̄准伊tiàm tī示劍。
士師記 9 42| 隔日百姓出去到田裡；有人kā A-pí-bí-le̍k講。
士師記 9 43| 伊就將伊ê人分做三隊，埋伏tī田裡；看見示劍人tùi城裡出來，就起來攻擊in，thâi in。
士師記 9 44| A-pí-bí-le̍k kap tè伊hit一隊衝進前，khiā tī城門口；hit兩隊直直衝到田裡hiah-ê人，來thâi in。
士師記 9 45| A-pí-bí-le̍k thong日攻擊城；取hit-ê城，thâi死hit內面ê百姓；拆毀hit-ê城，用鹽掖伊。
士師記 9 46| Tiàm tī示劍台ê人聽見，就閃入Pa-le̍k-pí-lī-thó͘ ê厝ê衛所。
士師記 9 47| 有人kā A-pí-bí-le̍k講：示劍台ê人lóng聚集tī一所在。
士師記 9 48| A-pí-bí-le̍k kap tè伊ê人就lóng 上 Sat-bûn山；A-pí-bí-le̍k手the̍h斧頭，剉一叢樹枝，giâ tī肩頭頂；對tè伊ê人講：Lín看我所行ê，也tio̍h緊緊學我來行。
士師記 9 49| 眾人就ta̍k-ê剉一支，來tè A-pí-bí-le̍k，將樹枝疊tī衛所，放火燒衛所tī hiah-ê人ê頂面，致到示劍台ê人lóng死；男女約略一千人。
士師記 9 50| A-pí-bí-le̍k去到Thê-pī-su，紮營tī Thê-pī-su，來取伊。
士師記 9 51| 城內有堅固ê台；城內ê眾人，無論男女，lóng走去hia，關門，上台頂。
士師記 9 52| A-pí-bí-le̍k到hit-ê台攻擊伊，óa近台門，beh用火燒伊。
士師記 9 53| 有一個婦人人將一塊téng-tún ê磨石，tìm-tio̍h A-pí-bí-le̍k ê頭殼，phah破伊ê頭殼碗；
士師記 9 54| 伊就緊緊叫kia̍h伊ê軍器ê少年人，kā伊講，拔你ê刀thâi我，免得人講我，伊是婦人人所thâi-ê；少年人就kā伊鑿透，伊就死。
士師記 9 55| 以色列人看見A-pí-bí-le̍k已經死，ta̍k-ê就tò去伊ê所在。
士師記 9 56| Án-ni，上帝報應A-pí-bí-le̍k ǹg伊ê老父所行ê pháiⁿ，就是thâi死伊ê兄弟七十人。
士師記 9 57| 示劍人一切ê pháiⁿ，上帝也lóng報應tī in ê頭殼頂；Iâ-lō͘-pa-le̍k ê kiáⁿ Iok-thán ê咒詛歸tī in ê頂面。
士師記 10 1| A-pí-bí-le̍k了後，有Í-sat-ka人，Tó-to ê孫，Phó͘-óa ê kiáⁿ，Tô-la̍h起來，拯救以色列人；伊tiàm tī Í-hoat-liân山地ê Sa-bi̍t；
士師記 10 2| 伊做以色列ê士師二十三年，就死，埋葬tī Sa-bi̍t。
士師記 10 3| 伊了後有Ki-lia̍t人Gâi-jíⁿ起來，做以色列ê士師二十二年。
士師記 10 4| 伊有三十個kiáⁿ，騎三十隻ê驢á，in有三十座城，名叫Hap-úi-te̍k-gâi-jíⁿ，到今á日；lóng是tī Ki-lia̍t地。
士師記 10 5| Gâi-jíⁿ死，就埋葬tī Ka-bûn。
士師記 10 6| 以色列人koh行耶和華所看做pháiⁿ ê事，去服事chiah-ê Pa-le̍k，kap A-su-tha-lio̍k，以及A-lân ê上帝，Se-tùn hiah-ê上帝，Mô͘-ap ê上帝，A-bûn人ê上帝，腓利士人ê上帝；棄sak耶和華無服事伊。
士師記 10 7| 耶和華受氣以色列人，賣in tī腓利士人ê手，kap A-bûn人ê手。
士師記 10 8| In tùi hit年擾亂壓制以色列人十八年，就是tī約旦hit-pêng，眾以色列人khiā起tī A-mô͘-lī人ê地，就是tī Ki-lia̍t ê。
士師記 10 9| A-bûn人koh過約旦河，去攻擊猶大，便雅憫，Í-hoat-liân族；以色列人就盡在窘迫。
士師記 10 10| 以色列人哀求耶和華，講：阮得罪你，因為有棄sak阮ê上帝，去服事chiah-ê Pa-le̍k。
士師記 10 11| 耶和華對以色列人講：我kiám無救lín脫離埃及人、A-mô͘-lī人、A-bûn人，kap腓利士人mah？
士師記 10 12| Se-tùn人、A-má-le̍k人、Má-hûn人，也lóng壓制lín；lín哀求我，我也拯救lín脫離in ê手；
士師記 10 13| lín竟然放sak我，服事別ê上帝；
士師記 10 14| 所以我無koh救lín；lín去哀求lín所揀ê上帝；lín tú-tio̍h患難ê時，thang hō͘ in救lín。
士師記 10 15| 以色列人對耶和華講：阮犯罪lah，chhut-chāi你ê意思款待阮；獨獨求你今á日救阮。
士師記 10 16| In就tùi in中間除去外邦ê上帝，服事耶和華；耶和華ê心因為以色列人ê艱苦就憂悶。
士師記 10 17| 當hit時A-bûn人聚集，紮營tī Ki-lia̍t；以色列人也聚集，紮營tī Bí-su-pa。
士師記 10 18| Ki-lia̍t ê百姓kap眾首領，大家相kap議論講：Chī-chūi能事先去攻擊A-bûn人？hit人beh做Ki-lia̍t眾百姓ê頭人。
士師記 11 1| Ki-lia̍t人Iâ-hut-tha是一個大權能ê勇士，是妓女ê kiáⁿ；Iâ-hut-tha是Ki-lia̍t所生ê。
士師記 11 2| Ki-lia̍t ê bó͘也kā伊生kúi-nā ê kiáⁿ；伊ê bó͘所生ê kiáⁿ已經大漢，就激逐(tio̍k) Iâ-hut-tha，kā伊講，你m̄-thang tī阮老父ê家承接業，因為你是別ê婦人人ê kiáⁿ。
士師記 11 3| Iâ-hut-tha就走，閃避伊ê兄弟，去tiàm tī Tô-pek ê地；有匪類聚集tī Iâ-hut-tha hia，tè伊出入。
士師記 11 4| 過有hiah久，A-bûn人kap以色列交戰。
士師記 11 5| A-bûn人kap以色列交戰ê時，Ki-lia̍t ê長老去beh招Iâ-hut-tha tùi Tô-pek ê地來；
士師記 11 6| 對Iâ-hut-tha講：請你來做阮ê元帥，阮就thang kap A-bûn人交戰。
士師記 11 7| Iâ-hut-tha應Ki-lia̍t ê長老講：前lín kiám m̄是怨恨我，趕我出老父ê家mah？taⁿ lín tú-tio̍h患難，啥事來我chia ah？
士師記 11 8| Ki-lia̍t ê長老應Iâ-hut-tha講：阮taⁿ所以歸向你，是ài你kap阮去，kap A-bûn人交戰；你thang做阮ê頭，來管轄Ki-lia̍t一切khiā起ê百姓。
士師記 11 9| Iâ-hut-tha對Ki-lia̍t ê長老講：Lín chhōa我tò去，kap A-bûn人交戰，耶和華將in交tī我ê面前，我真正beh做lín ê頭mah？
士師記 11 10| Ki-lia̍t ê長老應Iâ-hut-tha講：耶和華tī咱中間做干證，阮的確照你ê話行。
士師記 11 11| Iâ-hut-tha就kap Ki-lia̍t ê長老tò去；百姓就立伊做頭，做元帥。Iâ-hut-tha tī Bí-su-pa將家己一切ê話排列tī耶和華ê面前。
士師記 11 12| Iâ-hut-tha差hiah-ê使者去見A-bûn人ê王講：你kap我甚麼干涉，竟然來我chia攻擊我ê地ah？
士師記 11 13| A-bûn人ê王應Iâ-hut-tha ê使者講：因為以色列人tùi埃及上來ê時，佔我ê地，tùi A-lùn到Ngá-phok，直到約旦；taⁿ lín tio̍h願願將chiah-ê地還我。
士師記 11 14| Iâ-hut-tha koh 差使者去見A-bûn人ê王，kā伊講，
士師記 11 15| Iâ-hut-tha án-ni講：以色列人並無佔Mô͘-ap地，kap A-bûn人ê地。
士師記 11 16| 以色列人tùi埃及上來，經過曠野到紅海，來到Ka-te-su；
士師記 11 17| Hit時以色列就差使者去見Í-tong王講：求你准阮經過你ê地；總是Í-tong王m̄聽伊。Koh 差使者去見Mô͘-ap王，伊也m̄准；以色列人就tiàm tī Ka-te-su。
士師記 11 18| In koh經過曠野，se̍h Í-tong地kap Mô͘-ap地，tùi Mô͘-ap地ê東勢過來，tī A-lùn hit-pêng紮營；也無入Mô͘-ap ê境內；因為A-lùn河是Mô͘-ap ê交界。
士師記 11 19| 以色列差人去見A-mô͘-lī王Se-hông，就是Hi-si̍t-本ê王，以色列對伊講，求你准阮過你ê地，去阮家己ê所在。
士師記 11 20| 總是Se-hông m̄信以色列，m̄-hō͘ in經過伊ê境界；Se-hông就聚集伊ê眾百姓，tī Ngá-cha̍p紮營，kap以色列人交戰。
士師記 11 21| 耶和華以色列ê上帝，用Se-hông kap伊ê眾百姓交tī以色列人ê手，in就phah in；tùi án-ni，以色列就得tio̍h hit所在khiā起ê A-mô͘-lī人全地。
士師記 11 22| In得tio̍h A-mô͘-lī人ê全境界，tùi A-lùn到Ngá-phok，tùi曠野到約旦。
士師記 11 23| 耶和華以色列ê上帝tī伊百姓以色列ê面前，趕出A-mô͘-lī人；你也beh得tio̍h in ê地mah？
士師記 11 24| 你ê上帝Ki-boa̍t所賞賜你得tio̍h-ê，你無得tio̍h伊來做業mah？耶和華阮ê上帝見若tùi阮ê面前所趕出ê，阮beh得tio̍h伊。
士師記 11 25| 你kiám贏過Mô͘-ap王Se-phoat ê kiáⁿ Pa-le̍k mah？伊kiám bat kap以色列人計較mah？kiám bat kap in交戰mah？
士師記 11 26| 以色列人tiàm tī Hi-si̍t-pún kap伊ê鄉社，A-lô-jíⁿ kap伊ê鄉社，kap A-lùn河邊hiah-ê城，已經有三百年，lín tī hit時啥事無取in 倒tńg ah？
士師記 11 27| 我無得罪你，你反tńg kap我交戰，實在無理；願審判ê耶和華今á日tī以色列kap A-bûn ê中間來判斷。
士師記 11 28| 總是A-bûn人ê王m̄肯聽Iâ-hut-tha差人對伊講ê話。
士師記 11 29| 耶和華ê神臨到Iâ-hut-tha；伊就經過Ki-lia̍t kap Má-ná-se，koh經過到Ki-lia̍t ê Bí-su-pa，koh tùi Ki-lia̍t ê Bí-su-pa經過到A-bûn人hia。
士師記 11 30| Iâ-hut-tha就對耶和華下願，講：你若將A-bûn人交tī我ê手，
士師記 11 31| 我tùi A-bûn人hia平安tò來ê時，見若tùi我ê厝ê門出來迎接我ê，beh歸tī耶和華，我beh獻伊做燒祭。
士師記 11 32| Tùi án-ni， Iâ-hut-tha去A-bûn人hia，kap in交戰；耶和華將in交tī伊ê手；
士師記 11 33| 伊就phah in，大大thâi死in，tùi A-lô-jíⁿ到Bí-le̍k，直到A-pī-le̍k-ki-la̍h-bêng，共二十個城；án-ni A-bûn人就屈服tī以色列人。
士師記 11 34| Iâ-hut-tha tò來Bí-su-pa到家己ê厝，hit時伊ê cha-bó͘-kiáⁿ kia̍h lin-long鼓跳舞出來迎接伊；chit-ê是伊獨生ê，以外無kiáⁿ，無cha-bó͘-kiáⁿ。
士師記 11 35| Iâ-hut-tha看見伊，就拆裂衫講：Ai-ah，我ê cha-bó͘-kiáⁿ，你hō͘我真慘，你也是hō͘我真大艱難；因為我已經對耶和華開嘴，bōe會收倒tńg。
士師記 11 36| 伊應講，我ê父ah，你已經對耶和華開嘴，就tio̍h照你ê嘴所講出ê行tī我；因為耶和華已經為tio̍h你報仇你ê對敵A-bûn人。
士師記 11 37| Koh對伊ê老父講：有chit件事求你允准，容允我兩月日，hō͘我kap我ê同伴去山裡，thang啼哭我做在室女。
士師記 11 38| 伊講：你去ah。就差伊去兩月日；伊kap同伴去，tī山裡為tio̍h伊做在室女啼哭；
士師記 11 39| 兩月日已經滿，伊tò來到老父hia，老父就照伊所下ê願款待伊；伊lóng無親近ta-po͘人。
士師記 11 40| 後來以色列中有chit-ê例，ta̍k年以色列chiah-ê cha-bó͘-gín-ná去追悼Ki-lia̍t人Iâ-hut-tha ê cha-bó͘-kiáⁿ，每年四日。
士師記 12 1| Í-hoat-liân人聚集到北方，tùi Iâ-hut-tha講：你過去kap A-bûn人交戰，啥事無叫阮kap你去ah？阮beh用火燒你kap你ê厝。
士師記 12 2| Iâ-hut-tha對in講，我kap我ê百姓kap A-bûn人大計較；我招lín來，lín竟然無救我脫離in ê手；
士師記 12 3| 我看見lín無來救我，我就拚命進前去攻擊A-bûn人；耶和華將in交tī我ê手，lín今á日啥事來我chia，beh kap我交戰ah？
士師記 12 4| Iâ-hut-tha就聚集Ki-lia̍t ê眾人，kap Í-hoat-liân人交戰；Ki-lia̍t人phah死Í-hoat-liân人，因為in講：Lín Ki-lia̍t人tī Í-hoat-liân、Má-ná-se ê中間，是Í-hoat-liân逃走ê人。
士師記 12 5| Ki-lia̍t人tī Í-hoat-liân人ê頭前把守約旦ê渡口；Í-hoat-liân逃走ê若講，請hō͘阮過去，Ki-lia̍t人就問伊講：你是Í-hoat-liân人á m̄是？
士師記 12 6| 伊若講，m̄是，就kā伊講，你講Sī-pò͘-lia̍t；伊講做Se-pò͘-lia̍t，因為in ê音講bōe正；in就掠伊，thâi tī約旦ê渡口；hit時Í-hoat-liân人受thâi-ê，四萬兩千人。
士師記 12 7| Iâ-hut-tha做以色列ê士師六年。Ki-lia̍t人Iâ-hut-tha死，埋葬tī Ki-lia̍t ê一個城。
士師記 12 8| Iâ-hut-tha了後，有伯利恆人Í-pí-chàn做以色列ê士師；
士師記 12 9| 伊有三十個kiáⁿ，koh三十個cha-bó͘-kiáⁿ嫁tī外口，也tùi外口kā伊ê kiáⁿ chhōa三十個新婦；伊做以色列ê士師七年。
士師記 12 10| Í-pí-chàn死，埋葬tī伯利恆。
士師記 12 11| 伊了後，有Se-pò͘-lûn人Í-lûn做以色列ê士師；伊做以色列ê士師十年。
士師記 12 12| Se-pò͘-lûn人Í-lûn死，埋葬tī Se-pò͘-lûn地ê A-ngá-lūn。
士師記 12 13| 伊了後，有Pí-la̍h-tûn人，Hi-lia̍t ê kiáⁿ Ap-tùn，做以色列ê士師；
士師記 12 14| 伊有四十個kiáⁿ，三十個孫，騎七十隻驢á；伊做以色列ê士師八年。
士師記 12 15| Pí-la̍h-tùn人Hi-lia̍t ê kiáⁿ Ap-tùn死，埋葬tī Í-hoat-liân地ê Pí-la̍h-tùn，ti7A-má-le̍k人ê山地。
士師記 13 1| 以色列人koh行耶和華所看做pháiⁿ ê事；耶和華將in交tī腓利士人ê手四十年。
士師記 13 2| Hit時有一個Só-la̍h人，是Tàn ê族，名叫Má-lô-à；伊ê bó͘無懷孕，無生。
士師記 13 3| 耶和華ê使者對hit-ê婦人人顯現，kā伊講，你平素無懷孕無生，taⁿ你beh懷孕生一個kiáⁿ。
士師記 13 4| 所以你tio̍h細膩，薄酒厚酒lóng m̄-thang lim，無清氣ê物也lóng m̄-thang食。
士師記 13 5| 因為你懷孕beh 生一個kiáⁿ；剃頭毛ê刀m̄-thang到伊ê頭殼；因為chit-ê gín-ná tùi胎裡就歸上帝做Ná-sè-jíⁿ人；因為伊beh做救以色列ê頭一站，脫離腓利士人ê手。
士師記 13 6| 婦人人來kā伊ê丈夫講：有一個上帝ê人到我chia，伊ê容貌親像上帝使者ê容貌，真thang驚；我無問伊tùi toh落來，伊也無用伊ê名kā我講；
士師記 13 7| 總是kā我講：你懷孕beh 生一個kiáⁿ，所以薄酒厚酒lóng m̄-thang lim，無清氣ê物也lóng m̄-thang食；因為chit-ê gín-ná tùi胎裡到伊死ê日beh歸上帝做Ná-sè-jíⁿ ê人。
士師記 13 8| Má-lô-à就求耶和華講：主ah，求你hō͘你所差上帝ê人koh來阮chia，thang教示阮怎樣款待chit-ê beh生ê kiáⁿ。
士師記 13 9| 上帝聽Má-lô-à ê話；婦人人坐tī田裡ê時，上帝ê使者koh到伊hia；總是伊ê丈夫Má-lô-à無kap伊tī-teh。
士師記 13 10| 婦人人趕緊走去，報伊ê丈夫，kā伊講，hit日來我chia hit-ê人koh對我出現。
士師記 13 11| Má-lô-à起來tè伊ê bó͘到hit人hia，kā伊講，Bat kap chit-ê婦人人講話ê，是你mah？伊講：是我。
士師記 13 12| Má-lô-à講：願你ê話應驗；chit-ê gín-ná tio̍h照甚麼法，阮tio̍h對伊怎樣行？
士師記 13 13| 耶和華ê使者對Má-lô-à講：我kā婦人人所講一切ê事，伊lóng tio̍h chim-chiok；
士師記 13 14| 見若葡萄所出ê，伊m̄-thang食，薄酒厚酒lóng m̄-thang lim，一切無清氣ê物也m̄-thang食；見我所命令ê，伊lóng tio̍h遵守。
士師記 13 15| Má-lô-à對耶和華ê使者講：請你hō͘我留teh，阮thang kā你備辦一隻山羊á。
士師記 13 16| 耶和華ê使者kā Má-lô-à講：你雖然留我，我m̄食你ê物；你若備辦燒祭，就tio̍h獻hō͘耶和華。因為Má-lô-à m̄知伊是耶和華ê使者。
士師記 13 17| Má-lô-à kā耶和華ê使者講：你名叫甚麼，到你ê話應驗ê時，阮thang尊敬你？
士師記 13 18| 耶和華ê使者kā伊講，你啥事問我ê名？我ê名是奇妙ê，
士師記 13 19| Má-lô-à將一隻山羊á kap素祭，tī石磐頂來獻hō͘耶和華；使者行奇怪ê事，Má-lô-à kap伊ê bó͘看見。
士師記 13 20| 因為火燄tùi壇頂chhèng上天ê時，耶和華ê使者tī壇頂ê火燄中也上去。Má-lô-à kap伊ê bó͘看見，就仆tī地裡。
士師記 13 21| 耶和華ê使者無koh出現hō͘ Má-lô-à kap伊ê bó͘看見，Má-lô-à chiah知伊是耶和華ê使者。
士師記 13 22| Má-lô-à kā伊ê bó͘講：咱的確會死，因為咱有看見上帝。
士師記 13 23| 伊ê bó͘就kā伊講，耶和華若beh hō͘咱死，的確無tùi咱ê手接納燒祭kap素祭，koh無將chiah-ê一切ê事指示咱，chit-tia̍p也無將這事kā咱講。
士師記 13 24| 後來婦人人生一個kiáⁿ，kā伊號名叫參孫；gín-ná大漢，耶和華賜福伊。
士師記 13 25| Tī Má-hap-nî-tàn，就是Só-la̍h kap Í-si̍t-tô ê中間，耶和華ê神起頭感動伊。
士師記 14 1| 參孫落去Têng-ná，tī Têng-ná看見一個cha-bó͘-gín-ná，就是腓利士人ê cha-bó͘-kiáⁿ。
士師記 14 2| 參孫上去kā伊老父老母講：我tī Têng-ná看見一個cha-bó͘-gín-ná，是腓利士人ê cha-bó͘-kiáⁿ；願lín kā我娶伊來做bó͘。
士師記 14 3| 伊ê老父伊ê老母kā伊講，Tī你兄弟中ê cha-bó͘-gín-ná，á是tī咱百姓中，kiám無一個cha-bó͘-gín-ná，致到你去tī無受割禮ê腓利士人中娶bó͘ ah？參孫kā伊ê老父講：願你kā我娶伊；因為伊是我合意ê。
士師記 14 4| 總是伊ê老父伊ê老母m̄知chit-ê事是出tī耶和華；因為伊chhē機會攻擊腓利士，hit時腓利士人管轄以色列。
士師記 14 5| 參孫kap伊ê父母落去Têng-ná，到Têng-ná ê葡萄園；tú-tn̄g有一隻獅á-thûn哮來óa伊。
士師記 14 6| 耶和華ê神大大臨到參孫，伊ê手無ke-si，也拆裂伊，親像拆裂山羊á一樣；伊也無kā伊ê父母講伊所行ê事。
士師記 14 7| 伊落去kap cha-bó͘-gín-ná講話；伊是參孫所合意ê。
士師記 14 8| Koh有hiah久，倒tńg beh來娶伊，oat tùi路邊beh看死ê獅，看見有一siū蜂kap蜜tī獅ê身屍內；
士師記 14 9| 手the̍h蜜去行，ná行ná食；到伊ê父母hia，就hō͘ in，in也食；總是無kā伊講chit-ê蜜是tùi獅ê身屍the̍h來ê。
士師記 14 10| 伊ê老父落去到cha-bó͘-gín-ná hia；參孫tī-hia設筵席；因為平素少年人lóng有chit號ê風俗。
士師記 14 11| In看見參孫，就chhōa三十個伴來陪伊。
士師記 14 12| 參孫kā in講：我taⁿ beh出一個猜hō͘ lín；lín tī筵席ê七日內若會猜出意思來kā我講：我就beh hō͘ lín三十領ê幼苧衫，三十套ê外衫；
士師記 14 13| lín若bōe能kā我講：lín就tio̍h hō͘我三十領ê幼苧衫，三十套ê外衫。In講：請出你ê猜hō͘阮聽。
士師記 14 14| 伊就kā in講：	Tùi食ê出食物；	Tùi強ê出甜。In三日久猜bōe出。
士師記 14 15| 到第七日，in kā參孫ê bó͘講：你tio̍h làu你ê丈夫，hō͘伊用猜ê意思kā阮講：免得阮用火燒你kap你ê老父ê厝；lín請阮來，是beh搶阮á-m̄是？
士師記 14 16| 參孫ê bó͘啼哭tī伊ê面前講：你是怨恨我，m̄是疼我；因為你出猜hō͘我本國ê人，也無kā我講明。伊應伊講：連我ê老父老母都無kā伊講，kiám thang kā你講mah？
士師記 14 17| Tī筵席ê七日內，伊啼哭tī伊ê丈夫ê面前；到第七日就kā伊講；因為伊逼伊真thiám；伊ê bó͘就kā伊本國ê人講。
士師記 14 18| 到第七日，日iáu未落ê事先，城內ê百姓kā參孫講：有甚麼比蜜khah甜ah？有甚麼比獅khah強ah？參孫kā in講：	Lín若m̄是用我ê牛種á犁田，	我ê猜就猜bōe出。
士師記 14 19| 耶和華ê神大大臨到參孫，伊就落去到A-si̍t-ki-lûn，thâi死in中間三十人，搶in，將hiah-ê衫hō͘猜tio̍h ê人。參孫大受氣，就上去in老父ê家。
士師記 14 20| 參孫ê bó͘就嫁hō͘伊ê陪伴，就是參孫用做伊ê朋友ê。
士師記 15 1| Koh有hiah久，到割麥ê時，參孫帶一隻山羊á去chhē伊ê bó͘，講：我beh入房chhē我ê bó͘；伊ê丈人m̄准伊入。
士師記 15 2| 丈人講：我按算你實在怨恨伊，因為án-ni我將伊hō͘你ê陪伴；伊ê小妹kiám-m̄是比伊 khah-súi mah？請你娶來替伊。
士師記 15 3| 參孫kā in講：Chit-pái我傷害腓利士人，in無thang責罪我。
士師記 15 4| 參孫就去掠三百隻狐狸，koh帶火把，將狐狸尾兩隻兩隻縛相liâm，將火把縛tī兩支尾ê中間；
士師記 15 5| 火把點to̍h就放狐狸入腓利士人iáu未收割ê五穀，燒伊kui綑ê，kap伊未割ê五穀，以及橄欖園，lóng燒去。
士師記 15 6| 腓利士人講：chit-ê事是誰做ê ah？In講：是Têng-ná人ê kiáⁿ婿參孫；因為伊ê丈人將伊ê bó͘ hō͘伊ê陪伴，腓利士人就上去，用火燒婦人人kap伊ê老父。
士師記 15 7| 參孫對腓利士人講：Lín既然行án-ni，我beh對lín報仇，chiah beh soah。
士師記 15 8| 參孫就大大phah死in，身屍相疊(tha̍h)；就落去tiàm tī Í-thán ê石頭孔。
士師記 15 9| 腓利士人上去紮營tī猶大，分散tī Lī-hi。
士師記 15 10| 猶大人講：Lín啥事上來攻擊阮ah？In講：阮上來是beh綑縛參孫；伊款待阮怎樣，阮也beh án-ni款待伊。
士師記 15 11| Tùi án-ni，猶大三千人到Í-thán ê石頭孔，對參孫講：腓利士人管轄咱，你m̄知mah？你啥事做chit-ê事hō͘阮ah？應講，In怎樣款待我，我也án-ni款待in。
士師記 15 12| 猶大人kā伊講，阮落來是beh綑縛你，將你交tī腓利士人ê手。參孫kā in講：Lín tio̍h對我chiù-chōa，lín本身無beh害我。
士師記 15 13| In對伊講，無，只有beh綑縛你交tī in ê手，阮的確無害死你。就用兩條新ê索綑縛伊，tùi石磐帶伊上去。
士師記 15 14| 參孫到Lī-hi，腓利士人tú-tio̍h就hoah。耶和華ê神大大臨到伊，伊手裡ê索就親像過火燒ê麻，所縛伊ê索就對伊ê手lak落去。
士師記 15 15| 伊看見驢一支新ê嘴phóe骨，就伸手拾伊，用來phah死一千人。
士師記 15 16| 參孫講：	我用驢ê嘴phóe骨，phah死人一堆一堆，	我用驢ê嘴phóe骨phah死一千人。
士師記 15 17| 講soah，就將手裡 ê嘴phóe骨hiat-ka̍k；hit所在就叫La̍h-boa̍t-lī-hi。
士師記 15 18| 參孫嘴乾到極，就求叫耶和華講：你既然用你ê奴僕ê手行chiah大ê拯救，總無我taⁿ tio̍h嘴乾來死，陷落tī無受割禮ê人ê手mah？
士師記 15 19| 上帝就hō͘ Lī-hi lap-u ê所在裂開，有水tùi-hia chhèng出來，參孫lim了精神復到，koh活動；tùi án-ni，號hit-ê水泉叫Ún-hap-ko-lī；hit-ê水泉到今á日iáu tī Lī-hi。
士師記 15 20| 當腓利士人ê時，參孫做以色列ê士師二十年。
士師記 16 1| 參孫到Ka-sat，tī-hia看見一個妓女，就親近伊。
士師記 16 2| 有人kā Ka-sat人講：參孫到chia；in就透暝圍伊，tī城門當等伊，thong暝靜靜，講：到天光早咱就thang thâi伊。
士師記 16 3| 參孫睏到半暝；tī半暝起來，將城門ê門扇，kap兩支門khiā，kap門栱，lóng拆起來，hē tī肩頭裡，giâ到Hi-pek-lûn對面ê山頂。
士師記 16 4| 後來參孫tī So-lia̍t山谷戀愛一個cha-bó͘人名叫Tāi-lī-la̍h。
士師記 16 5| 腓利士人hiah-ê首領上去見hit-ê cha-bó͘人，對伊講，你tio̍h làu參孫，看伊ê大氣力在tī toh落，阮怎樣chiah會贏伊，thang縛來困苦伊；阮就ta̍k人hō͘你一千一百銀。
士師記 16 6| Tāi-lī-la̍h kā參孫講：求你kā我講：你ê大氣力在tī toh落，tio̍h怎樣chiah會縛你，困苦你。
士師記 16 7| 參孫應講，人若用七條iáu未乾，生(chhiⁿ) ê藤á縛我，我就軟弱親像別人。
士師記 16 8| Tùi án-ni，腓利士人hiah-ê首領the̍h七條iáu未乾，生ê藤á來，交hō͘婦人人，伊就用hit-ê來縛伊。
士師記 16 9| 婦人人已經有埋伏人tī伊ê內房；婦人人講：參孫ah，腓利士人來beh掠你。參孫就chhoah斷藤á，親像chhoah斷經過火ê 麻絲一樣；án-ni伊ê大氣力人猶原m̄知。
士師記 16 10| Tāi-lī-la̍h kā參孫講：你騙我，對我講白賊；taⁿ求你kā我講tio̍h怎樣chiah會縛你。
士師記 16 11| 參孫應講，人若用bē-bat用ê新索縛我，我就軟弱親像別人。
士師記 16 12| Tāi-lī-la̍h就用新索縛伊，對伊講，參孫ah，腓利士人來beh掠你。Hit時埋伏ê人bih tī內房；參孫就chhoah斷伊手骨裡ê索，親像chhoah斷一條線。
士師記 16 13| Tāi-lī-la̍h kā參孫講：你到taⁿ iáu騙我，對我講白賊；求你kā我講：tio̍h怎樣chiah會縛你。參孫應講，你若用七股ê頭毛kap緯(hūi)線相kap織，就能。
士師記 16 14| 婦人人就，用釘釘伊ê頭毛，kā伊講，參孫ah，腓利士人來beh掠你。參孫就醒，將布機ê釘kap 緯線，做一下拔出來。
士師記 16 15| Tāi-lī-la̍h kā伊講，你ê心無連tī我；怎樣講你疼我？你已經騙我三pái，無kā我講：你ê氣力在tī toh落。
士師記 16 16| Tāi-lī-la̍h日日用話催伊，逼伊，致到伊ê心鬱悶，到beh死；
士師記 16 17| 就將伊ê心底所khǹg-ê lóng報伊，kā伊講，Éng m̄-bat有剃頭刀到我ê頭殼；因為我tùi母胎就歸上帝做Ná-sè-jíⁿ人；若kā我剃起來，我ê氣力就離開我，我就軟弱親像別人。
士師記 16 18| Tāi-lī-la̍h看見伊將心底所khǹg-ê lóng kā伊講，就差人叫腓利士人ê首領，kā in講：請lín chit-pái koh上來，因為伊已經將心底所khǹg-ê lóng kā我講。腓利士人ê首領上去婦人人hia，hit-ê銀帶tī手裡。
士師記 16 19| 伊就hō͘參孫睏tī伊ê腳頭u，叫一人來剃伊七股ê頭毛；tùi án-ni，困苦伊，伊ê氣力就離開伊。
士師記 16 20| 伊講：參孫ah，腓利士人來beh掠你。參孫睏就醒，心內講：我beh親像前kúi-nā pái家己滾開；總是伊m̄知耶和華已經離開伊。
士師記 16 21| 腓利士人掠伊，iah伊ê目睭，帶伊到Ka-sat，用銅鏈縛伊；伊就tī監裡挨磨。
士師記 16 22| 但是伊ê頭毛受剃了後，koh漸漸長起來。
士師記 16 23| 腓利士人hiah-ê首領聚集，beh獻大祭hō͘ in ê上帝Tāi-kún，也beh宴樂；因為in講：咱ê上帝將咱ê對敵參孫交tī咱ê手lah。
士師記 16 24| 百姓看見參孫，就o-ló in ê上帝，講：咱ê對敵毀咱ê地，koh thâi死咱chōe-chōe人ê，taⁿ咱ê上帝已經將伊交tī咱ê手。
士師記 16 25| In宴樂ê時，就講：叫參孫來，hō͘咱弄thit-thô；in就叫參孫出監；伊就hō͘ in弄thit-thô；in hō͘伊khiā tī兩支柱ê中間。
士師記 16 26| 參孫kā牽伊ê手ê gín-ná講：請你hō͘我摸tio̍h thuh厝ê柱，hō͘我óa in。
士師記 16 27| Hit時厝內男女滿滿；腓利士人ê眾首領也lóng tī-hia；厝頂男女約略有三千人，看人teh弄參孫thit-thô。
士師記 16 28| 參孫祈禱耶和華講：主耶和華ah，求你siàu念我，上帝ah，求你賜我盡chit-pái ê氣力，hō͘我為我兩蕊目睭，對腓利士人做一下報仇。
士師記 16 29| 參孫就攬thuh hit間厝ê兩支中柱，來óa伊，chiàⁿ手攬一支，tò手攬一支。
士師記 16 30| 參孫講：願我kap腓利士人相kap死。就盡力屈身；厝就倒，來teh tī hiah-ê首領，kap tī hit內面ê眾人。Án-ni，參孫死ê時所害死ê，比活ê時所害死ê koh khah-chōe。
士師記 16 31| 參孫ê兄弟，kap伊ê老父全家，lóng落來收拾伊，扛上去埋葬tī Só-la̍h kap Í-si̍t-tô ê中間，tī伊ê老父Má-lô-à ê墓地。參孫做以色列ê士師二十年。
士師記 17 1| Í-hoat-liân山地有一個人，名叫Bí-ka；
士師記 17 2| 伊kā老母講：你hit一千一百銀hō͘人the̍h去，你因為án-ni咒詛，koh講hō͘我聽，看ah，chit-ê銀tī我chia；是我the̍h去。伊ê老母講：願耶和華賜福我ê kiáⁿ。
士師記 17 3| 伊就將千一銀還伊ê老母；伊ê老母講：我已經tùi我ê手用chit-ê銀，為我ê kiáⁿ，獻hō͘耶和華，thang雕刻一sian像，鑄一sian像；taⁿ我猶原koh交你。
士師記 17 4| Bí-ka將銀還伊ê老母；伊ê老母用兩百銀hō͘鑄造ê人，伊就用hit-ê做雕刻ê偶像，鑄ê偶像；hē 伊tī Bí-ka ê厝。
士師記 17 5| Chit-ê Bí-ka有上帝ê厝，koh製造í-hut-tek，kap家內hiah-ê偶像，行設立ê禮，分別伊一個kiáⁿ做伊ê祭司。
士師記 17 6| Hit時以色列中無王；ta̍k人照伊所看做tio̍h-ê來行。
士師記 17 7| 猶大伯利恆有一個少年人，屬猶大族ê利未人，伊寄腳tī-hia。
士師記 17 8| Chit人離開猶大伯利恆城，beh chhē一個thang khiā起ê所在；行路ê時，到Í-hoat-liân ê山地，Bí-ka ê厝。
士師記 17 9| Bí-ka問伊講：你tùi toh落來？伊應講，我是猶大伯利恆ê利未人，beh chhē一個thang khiā起ê所在。
士師記 17 10| Bí-ka kā伊講，你來kap我tòa，做我ê老父，做我ê祭司；我ta̍k年hō͘你十個銀á，一副衣裳，kap你ê日食。利未人就入去。
士師記 17 11| 利未人甘願kap hit人相kap tòa。Bí-ka看chit-ê少年人親像家己ê kiáⁿ。
士師記 17 12| Bí-ka kā利未人行設立ê禮；少年人就做伊ê祭司，來tòa tī伊ê厝。
士師記 17 13| Bí-ka講：Taⁿ我知耶和華beh好款待我，因為我有一個利未人做祭司。
士師記 18 1| Hit時以色列中無王；hit時Tàn ê人ê支派chhē地做業thang khiā起；因為到hit日，tī以色列支派中，in iáu未得tio̍h業。
士師記 18 2| Tàn ê人tùi Só-la̍h kap Í-si̍t-tô，差本族，眾百姓中，五個勇士，去偷看hit-ê地來查考，吩咐in講：lín去查考hit-ê地；in來到Í-hoat-liân山，入Bí-ka ê厝，就歇tī-hia。
士師記 18 3| In近Bí-ka ê厝，認tio̍h hit-ê少年利未人ê聲音，就入去問伊，Chī-chūi chhōa你來chia？你tī-chia做甚麼？你tī-chia得tio̍h甚麼？
士師記 18 4| 伊講：Bí-ka款待我án-ni，án-ni；伊有倩我，我做伊ê祭司。
士師記 18 5| In kā伊講，請你問上帝，hō͘阮知阮所teh行ê路，興通á無？
士師記 18 6| 祭司kā in講：Lín thang平安去；lín所行ê路是tī耶和華ê面前。
士師記 18 7| Gō͘人就起身，來到La̍h-ek，看見hia ê百姓，安然khiā起，平安，無掛慮，親像Se-tùn人一樣；tī-hia無有掌權用甚麼事來攪擾in，in離開Se-tùn人遠遠，無kap別人往來。
士師記 18 8| Gō͘人tò來到Só-la̍h Í-si̍t-tô in兄弟hia；兄弟問in講：Lín有甚麼話？
士師記 18 9| In應講，起來，咱上來去攻擊in，因為阮已經看hit-ê地；看ah，hit-ê地真好；lín啥事恬恬？tio̍h來去入，得tio̍h hit-ê地做業，m̄-thang 延chhiân。
士師記 18 10| Lín到hia，beh看安然khiā起ê百姓，所在也開闊；上帝已經將hit所在交tī lín ê手；地上所有ê物，hit所在無欠一項。
士師記 18 11| Tùi án-ni， Tàn族ê六百人，ta̍k-ê帶軍器，tùi Só-la̍h kap Í-si̍t-tô進前去。
士師記 18 12| In上去紮營tī猶大ê Ki-lia̍t-iâ-lîm；所以叫chit所在名Má-hap-lī-tàn，到今á日；看ah，這是tī Ki-lia̍t-iâ-lîm ê後面。
士師記 18 13| In tùi-hia去Í-hoat-liân山地，到Bí-ka ê厝。
士師記 18 14| 從前偷看La̍h-ek地ê五人，kā in ê兄弟講：chiah-ê厝內有í-hut-tek，kap家內偶像，kap雕刻ê像，鑄ê像，lín知mah？Taⁿ lín tio̍h想，看beh怎樣做。
士師記 18 15| In就oat去hia，到hit-ê少年ê利未人ê厝，就是Bí-ka ê厝，問伊平安。
士師記 18 16| Tàn族hiah-ê六百人帶軍器，lóng khiā tī門口。
士師記 18 17| 偷看地ê 五人就入去，將雕刻ê像，í-hut-tek，家內ê像，kap鑄ê像lóng the̍h去；祭司kap帶軍器ê六百人相kap khiā tī門口。
士師記 18 18| Hit五人入Bí-ka ê厝，the̍h雕刻ê偶像，í-hut-tek，家內ê偶像，kap鑄ê像，祭司就問in講：Lín做甚麼ah？
士師記 18 19| In應講，莫得做聲，用手掩嘴，tè阮來去，做阮ê父，做阮ê祭司；你做一人ê家ê祭司khah好，á是做以色列一支派一族ê祭司khah好ah？
士師記 18 20| 祭司心歡喜，就the̍h í-hut-tek，kap家內ê偶像，kap雕刻ê像，行tī百姓ê中間。
士師記 18 21| In就oa̍t-tńg身離開hia，hō͘ gín-ná、cheng-siⁿ、貨財，做頭前。
士師記 18 22| 離開Bí-ka ê厝嶄然遠，Bí-ka hiah-ê厝邊lóng聚集，追趕Tàn ê人；喉叫Tàn ê人。
士師記 18 23| Tàn ê人oa̍t頭看，問Bí-ka講：你聚集hiah-ê人來，是甚麼tāi-chì ah？
士師記 18 24| 伊講：我所妝ê上帝kap祭司，lín lóng帶去，我iáu有chhun甚麼？怎樣iáu問我講：你甚麼tāi-chì ah？
士師記 18 25| Tàn ê人kā伊講，你m̄-thang hō͘阮聽見你ê聲，驚了躁性ê人來kāng lín，致到你kap全家lóng失落性命。
士師記 18 26| Tàn ê人做in行；Bí-ka看見in 比伊khah強，就oa̍t-tńg身tò去伊ê厝。
士師記 18 27| In tòa Bí-ka所做ê，kap伊所有ê祭司，到La̍h-ek，看見安然無掛慮ê百姓，就用刀thâi死in，koh放火燒hit-ê城；
士師記 18 28| 也無人拯救，因為離開Se-tùn真遠，in koh無kap別人往來；hit-ê城tī hit-ê óa近Pek-lī-ha̍p ê山谷。
士師記 18 29| Tàn ê人koh tī-hia 起城來khiā起；照in祖公以色列ê kiáⁿ Tàn ê名，叫hit-ê城名Tàn；hit-ê城起頭名叫La̍h-ek。
士師記 18 30| Tàn ê人就為家己chhāi hit-ê雕刻ê像；摩西ê孫，Kek-sūn ê kiáⁿ，約拿單，kap伊ê kiáⁿ孫，做Tàn ê支派ê祭司，直到hit地方ê人tú-tio̍h掠ê日。
士師記 18 31| 上帝ê厝tī Sī-lô hiah-ê日，Tàn ê人為家己chhāi Bí-ka所做雕刻ê像。
士師記 19 1| 當以色列無王ê時，有寄腳tī Í-hoat-liân山地hit-pêng ê一個利未人，娶一個猶大伯利恆ê cha-bó͘-gín-ná做細姨；
士師記 19 2| 細姨行淫背伊ê丈夫，離開伊tò去猶大伯利恆，到老父ê家，tòa hia四月日。
士師記 19 3| 伊ê丈夫起來，帶一個奴僕兩隻驢去jip伊，beh用好話安慰伊，chhōa伊tò來；伊就chhōa伊入老父ê厝；婦人人ê老父看見，就歡迎伊。
士師記 19 4| 伊ê丈人，就是cha-bó͘-gín-ná ê老父，留伊；伊就kap伊tòa三日；in就相kap lim食，tiàm tī-hia。
士師記 19 5| 到第四日，in透早起來，伊beh起身去；cha-bó͘-gín-ná ê老父kā kiáⁿ婿講：請你食淡薄餅做點心，後來chiah thang起身行。
士師記 19 6| 兩人就坐落去，相kap lim食；cha-bó͘-gín-ná ê老父對hit人講：請你歡喜koh tiàm一暝，hō͘你ê心快樂。
士師記 19 7| Hit人起來beh起身，伊ê丈人強強留伊；伊就koh歇一暝。
士師記 19 8| 到第五日，伊透早起來beh起身；cha-bó͘-gín-ná ê老父kā伊講，請你koh點心，thèng候到日斜西；in兩人就相kap食。
士師記 19 9| Hit人kap伊ê細姨kap奴僕起來beh 起行；伊ê丈人，就是cha-bó͘-gín-ná ê老父，kā伊講，看ah，日beh暗，請你koh歇一暝，日beh落lah；你tio̍h歇chia，hō͘你ê心快樂；明á日透早起身tò去lín tau。
士師記 19 10| Hit人m̄肯koh歇一暝，就起來起身，到Iâ-pò͘-su ê對面，Iâ-pò͘-su就是耶路撒冷；兩隻掛鞍ê驢，以及伊ê細姨，kap伊去；
士師記 19 11| 行近Iâ-pò͘-su ê時，日已經beh落；奴僕kā主人講：來ah，咱m̄值tio̍h oat入Iâ-pò͘-su人chit-ê城，歇暝tī-hia。
士師記 19 12| 主人講：咱無beh oat入外邦人ê城，就是無屬以色列人ê；khah好咱tio̍h過來Ki-pí-a；
士師記 19 13| koh kā奴僕講：來，咱tio̍h去chiah-ê所在ê一個，來歇tī Ki-pí-a，á是La̍h-má。
士師記 19 14| In就進前去；將近便雅憫ê Ki-pí-a，日已經落。
士師記 19 15| In就oat入去，beh歇tī Ki-pí-a；就入去坐tī城內ê街路；因為無人接納in入厝歇暝。
士師記 19 16| 日暗有一個老人tùi 田裡做工tò來，伊本是Í-hoat-liân山地ê人，寄腳tī Ki-pí-a；總是hit所在ê人是便雅憫人。
士師記 19 17| 老人kia̍h目看見人客tī城內ê街路，就問伊講：你tùi toh落來？beh去toh落？
士師記 19 18| 伊應講，阮tùi猶大伯利恆來，beh去Í-hoat-liân山地hit-pêng；我本tī-hia，過去猶大伯利恆；taⁿ我去耶和華ê厝；tī-chia無人接納我入伊ê厝；
士師記 19 19| 總是我有草有糧，thang hō͘驢，也有餅有酒thang hō͘本身，kap你ê女婢，kap tè你ê奴僕ê少年人，lóng無欠一項。
士師記 19 20| 老人講：願你平安；你所欠用ê是我tāi；獨獨你m̄-thang tī街路裡過暝。
士師記 19 21| Tùi án-ni，chhōa in到伊ê厝，飼伊ê驢；in就洗腳lim食。
士師記 19 22| In ê心tú teh快樂ê時，城內hiah-ê匪類圍纍伊ê厝，直直phah門，tùi厝主老人講：你將hit-ê入你ê厝ê人帶出來，阮beh kap伊交合。
士師記 19 23| Hit-ê厝主出來in hia，kā in講：我ê兄弟ah，m̄-thang，莫得做chit-ê pháiⁿ；chit人既然入我ê厝，lín就莫得做chit-ê見笑ê事。
士師記 19 24| 我有cha-bó͘-kiáⁿ，iáu是在室女，koh有伊ê細姨；我chhōa伊出來，lín thang凌辱伊，chhut-chāi lín ê意思款待in；獨獨tùi chit人lín m̄-thang行chit-ê見笑事。
士師記 19 25| 總是hiah-ê人m̄聽伊ê話；hit人就將伊ê細姨牽出去外面交in；in就kap伊交合，thong暝凌辱伊；到早起天beh光ê時，chiah放伊去。
士師記 19 26| 天phú光ê時，婦人人來到伊ê主人所歇hit-ê厝門口，就倒tī-hia，直到天光。
士師記 19 27| 天光早，伊ê主人起來開厝ê門，出去beh起身，看見hit-ê婦人人，就是伊ê細姨，倒tī厝門口，兩支手khòa tī戶碇裡；
士師記 19 28| 就kā婦人人講：起來，咱beh起身；總是伊無應；伊就kā伊扶tī驢ê頂面，起身去伊ê本所在。
士師記 19 29| 到伊ê厝，就用刀將伊ê細姨ê身屍kap 骨割做十二塊，差人the̍h去thong以色列ê全境。
士師記 19 30| 見若看見ê人lóng講：Tùi以色列人出埃及ê日，直到今á日，bē-bat án-ni行，也無看見；taⁿ lín tio̍h想，tio̍h參詳，然後chiah講。
士師記 20 1| Tùi án-ni，以色列眾人tùi Tàn到別是巴lóng出來，kap tiàm tī Ki-lia̍t ê人，全會聚集親像一人，tī Bí-su-pa，到耶和華ê面前。
士師記 20 2| 百姓ê首領kap以色列眾支派lóng家己來khiā tī上帝百姓ê會中，kia̍h刀ê步兵共四十萬。
士師記 20 3| (便雅憫人lóng聽見以色列人上到Bí-su-pa。) 以色列人就講：chit-ê pháiⁿ-tāi ê情由tio̍h kā阮講明。
士師記 20 4| Hit-ê利未人，就是受害死ê婦人人ê丈夫，應講，我kap我ê細姨到便雅憫ê Ki-pí-a歇暝。
士師記 20 5| Ki-pí-a人起來攻擊我，暝時包圍我歇ê厝，想beh害死我，koh強姦我ê細姨，致到死；
士師記 20 6| 我就將我ê細姨割kui塊，差人the̍h到以色列得tio̍h做業ê全地；因為in tī以色列中行淫亂kap見笑事。
士師記 20 7| Lín lóng總以色列人tio̍h打算議論。
士師記 20 8| 眾百姓lóng起來親像一人，講：阮無一人beh去伊ê布棚，也無一人beh tò去伊ê厝；
士師記 20 9| 阮對Ki-pí-a人beh án-ni行；照所抽ê籤去攻擊伊；
士師記 20 10| 阮beh tī以色列眾支派中，一百人取十人，一千取一百，一萬取一千，kā百姓運糧，hō͘ in到便雅憫ê Ki-pí-a ê時，thang照in tī以色列中所行見笑ê事來行tī in。
士師記 20 11| Tùi án-ni，以色列眾人聚集攻擊hit-ê城，大家連合親像一人。
士師記 20 12| 以色列chiah-ê支派差人遍遍kā便雅憫ê支派講：Lín中間所行ê，甚麼pháiⁿ ah？
士師記 20 13| Taⁿ lín tio̍h將hiah-ê人，就是Ki-pí-a ê匪類，交出，阮thang hō͘ in死，tùi以色列中除去hit-ê pháiⁿ。總是便雅憫人m̄肯聽in兄弟以色列人ê話。
士師記 20 14| 便雅憫人tùi in hiah-ê城出來，聚集到Ki-pí-a，beh kap以色列人交戰。
士師記 20 15| Hit時便雅憫人，tùi ta̍k ê城點出kia̍h刀ê，共兩萬六千，另外iáu有Ki-pí-a人點出七百精練ê兵。
士師記 20 16| Tī眾百姓ê中間有七百精練ê兵，慣練用tò手ê，ta̍k-ê能用索hìⁿ石，準準分毫無差。
士師記 20 17| 便雅憫人以外，點出以色列人kia̍h刀ê，共四十萬，lóng是戰士。
士師記 20 18| 以色列人就起來，到Pek-te̍k-lī，問上帝講：阮中間是誰 tio̍h事先上去，kap便雅憫人交戰ah？耶和華講：猶大tio̍h事先去。
士師記 20 19| 以色列透早起來，紮營攻擊Ki-pí-a。
士師記 20 20| 以色列人就出來，beh kap便雅憫人交戰；以色列人排陣tī Ki-pí-a beh攻擊in。
士師記 20 21| 便雅憫人就tùi Ki-pí-a出來，hit日thâi死以色列人兩萬兩千，倒tī地裡。
士師記 20 22| 以色列人就家己奮勇，猶原tī頭一日排陣ê所在koh排陣。
士師記 20 23| (以色列人上去，tī耶和華ê面前啼哭到ê-hng；問耶和華講：阮tio̍h koh上去kap阮ê兄弟便雅憫人交戰á m̄免？耶和華講：Tio̍h上去攻擊伊。)
士師記 20 24| 第二日以色列人就進前去攻擊便雅憫人。
士師記 20 25| 便雅憫人也tī第二日tùi Ki-pí-a出來，攻擊in；koh thâi死以色列人一萬八千人，倒tī地裡，lóng是kia̍h刀ê。
士師記 20 26| 以色列人kap眾百姓lóng上去到Pek-te̍k-lī，tī-hia坐tī耶和華ê面前啼哭；hit日禁食到日暗，koh tī耶和華ê面前獻燒祭kap平安祭。
士師記 20 27| Hit時上帝ê約櫃tī-hia。亞倫ê孫，以利亞撒ê kiáⁿ，Hui-nî-hap hit時khiā tī伊ê面前。
士師記 20 28| 以色列人問耶和華講：我tio̍h出去kap我ê兄弟便雅憫人交戰mah？á是tio̍h soah ah？耶和華講：你tio̍h上去，因為明á日我beh將in交tī你ê手。
士師記 20 29| 以色列人就埋伏兵tī Ki-pí-a ê四圍。
士師記 20 30| 第三日以色列人koh上去攻擊便雅憫人，排列隊伍tī Ki-pí-a，kap前兩pái一樣。
士師記 20 31| 便雅憫人就出去抵敵百姓，就受引誘離開城；in親像前兩pái tī 田裡起手thâi死以色列人約略三十個，tī大路頂；hiah-ê條路，一條thàng Pek-te̍k-lī，一條thàng Ki-pí-a。
士師記 20 32| 便雅憫人講：In猶原thâi輸tī咱ê面前。以色列人，講：咱tio̍h逃走，引誘in離開城到大路。
士師記 20 33| 以色列眾人lóng對伊ê所在起來，排列隊伍tī Pa-le̍k-tha-má；以色列埋伏ê兵tùi in ê所在，就是Má-lī-ka-pa，衝出來。
士師記 20 34| Thong以色列有一萬精練ê兵，進前來攻擊Ki-pí-a，交戰ê勢面真猛烈；總是便雅憫人m̄知災厄到lah。
士師記 20 35| 耶和華phah便雅憫tī以色列ê面前；hit日以色列人thâi死便雅憫兩萬五千一百人，lóng是kia̍h刀ê。
士師記 20 36| 便雅憫人chiah知in ê受phah；因為以色列人退讓便雅憫人，是為tio̍h in óa靠所設tī Ki-pí-a ê伏兵。
士師記 20 37| 埋伏ê兵緊緊竄入Ki-pí-a；埋伏ê兵進前用刀thâi死thong城ê人。
士師記 20 38| 以色列人kap伏兵有事先約一個記號，就是hō͘火薰tùi城內chhèng起來。
士師記 20 39| 以色列人當交戰ê時oa̍t-tńg身；便雅憫人起手thâi死以色列人，約略三十個，就講：In猶原親像前pái thâi輸tī咱ê面前。
士師記 20 40| 當火燄親像煙柱tùi城中chhèng上去ê時，便雅憫人oa̍t頭看，看見thong城ê火薰抵天。
士師記 20 41| 以色列人koh oa̍t-tńg身；便雅憫人就真gông-ngia̍h，因為看見災厄到lah。
士師記 20 42| 所以in tī以色列人ê面前oa̍t-tńg身ǹg曠野ê路逃走；總是追jip in真óa，tùi hiah-ê城出來ê in lóng thâi in tī hit中間。
士師記 20 43| In圍困便雅憫人，追jip in，tī in歇腳ê所在thún踏in，到Ki-pí-a ê對面，ǹg日出ê所在。
士師記 20 44| 便雅憫人死ê，有一萬八千；chiah-ê lóng是勇士；其餘ê人oa̍t-tńg身走去曠野，到Lîm-bûn ê石磐。
士師記 20 45| 以色列人tī大路裡收拾in五千人，親像拾麥屑一樣；koh追jip in到Ki-tùn，thâi死in兩千人。
士師記 20 46| Hit日便雅憫人死ê，共兩萬五千人；hiah-ê lóng是kia̍h刀ê勇士。
士師記 20 47| 獨獨六百人oa̍t-tńg身走去曠野，到Lîm-bûn ê石磐，就tiàm tī Lîm-bûn ê石磐四月日。
士師記 20 48| 以色列人koh oa̍t-tńg攻擊便雅憫人，用刀phah死chiah-ê城中ê人kap cheng-siⁿ，以及一切所tú-tio̍h-ê；koh一切所到ê城lóng用火燒。
士師記 21 1| 以色列人tī Bí-su-pa bat chiù-chōa講：阮中間無一人beh用cha-bó͘-kiáⁿ嫁hō͘便雅憫人。
士師記 21 2| 百姓來到Pek-te̍k-lī，tī-hia坐tī上帝ê面前，到ê-hng，出聲大啼哭；講：
士師記 21 3| 耶和華以色列ê上帝ah，今á日tī以色列中減一支派；以色列中啥事有chit-ê事ah？
士師記 21 4| 隔日天光早百姓起來，tī-hia 起一座壇，獻燒祭kap平安祭。
士師記 21 5| 以色列人講：Tī以色列眾支派中，是誰無kap會眾上去耶和華hia？因為in大chiù-chōa講：見若無上 Bí-su-pa到耶和華ê面前ê，tio̍h hō͘伊死。
士師記 21 6| 以色列人為tio̍h in ê兄弟便雅憫人退悔，講：今á日以色列中絕一支派lah。
士師記 21 7| 咱已經kí耶和華來chiù-chōa，無beh用cha-bó͘-kiáⁿ嫁in，taⁿ就in所chhun ê人，咱beh tùi toh落hō͘ in有bó͘ ah？
士師記 21 8| Koh講：以色列chiah-ê支派中，toh落一個無上Bí-su-pa到耶和華hia？In就查出Ki-lia̍t-ngá-pí無一人到營內會眾hia。
士師記 21 9| 因為點算百姓ê時，hiah-ê khiā起tī Ki-lia̍t-ngá-pi2e5人，無一個tī-hia。
士師記 21 10| 會眾就差一萬兩千大力ê勇士，吩咐in講：lín去用刀thâi死khiā起tī Ki-lia̍t-ngá-pi2e5人，以及婦人人gín-ná；
士師記 21 11| lín所tio̍h行ê就是án-ni；tio̍h將一切ê ta-po͘人，kap hiah-ê bat kap ta-po͘人同房ê cha-bó͘人一盡thâi死。
士師記 21 12| In tī Ki-lia̍t-ngá-pí人ê中間tú-tio̍h四百個未kap ta-po͘人同房ê在室女；就帶到迦南地Sī-lô ê軍營。
士師記 21 13| 全會差人kā Lîm-bûn石磐ê便雅憫人講：用和平ê話報in。
士師記 21 14| Hit時便雅憫人tò來；以色列人就將所留hō͘伊活Ki-lia̍t-ngá-pí ê cha-bó͘-gín-ná嫁hō͘ in；iáu-kú無夠額。
士師記 21 15| 百姓為tio̍h便雅憫人就退悔；因為耶和華hō͘以色列支派khih一角。
士師記 21 16| 會中ê長老講：便雅憫中ê婦女已經剿滅；taⁿ就in所chhun ê人咱beh tùi toh落hō͘ in有bó͘ ah？
士師記 21 17| Koh講：便雅憫逃走ê人猶原tio̍h有業hō͘ in，免得以色列中絕一支派。
士師記 21 18| 總是咱bōe會將家己ê cha-bó͘-gín-ná hō͘ in做bó͘；因為以色列人bat chiù-chōa講：用cha-bó͘-kiáⁿ嫁hō͘便雅憫人ê，tio̍h受咒詛。
士師記 21 19| In koh講：Tī Lī-pho-ná ê南勢，Pek-te̍k-lī ê北勢，就是tùi Pek-te̍k-lī去示劍大路東勢ê Sī-lô，ta̍k年有耶和華ê節期。
士師記 21 20| 就吩咐便雅憫人講：Lín tio̍h去，bih tī葡萄園中；
士師記 21 21| 若看見Sī-lô ê cha-bó͘-gín-ná出來跳舞，lín tio̍h tùi葡萄園出來，tī Sī-lô ê女子中ta̍k人搶一個做bó͘，tò去便雅憫地。
士師記 21 22| In ê父兄若來對阮告訴，阮beh對in講，請lín帶tio̍h阮，來恩典in；因為前交戰ê時，無留cha-bó͘-gín-ná hō͘ in ta̍k人做bó͘；taⁿ也m̄是lín hō͘ in；若是，lín就有罪。
士師記 21 23| 便雅憫人就照án-ni行，照in ê人額tùi跳舞ê cha-bó͘-gín-ná中所掠ê娶in做bó͘，就tò去in本地；koh 起城來khiā起hia。
士師記 21 24| Hit時以色列人離開hia，ta̍k人tò去in ê支派，in ê宗族；tùi hia出來ta̍k人tò去in本地。
士師記 21 25| 當hit時以色列中無王；ta̍k人照伊所看做tio̍h-ê來行。
路得記 1 1| 當士師辦正事ê時，hit-ê地tú-tio̍h飢荒；tī猶大伯利恆有一個人kap伊ê bó͘兩個kiáⁿ出外去Mô͘-ap地。
路得記 1 2| Hit人名叫Í-lī-bí-le̍k，伊ê bó͘名叫拿俄米，伊兩個kiáⁿ名Má-lûn、Ki-liân；lóng是猶大伯利恆ê Í-hoat-tha人；in到Mô͘-ap地，就tī-hia khiā起。
路得記 1 3| 後來拿俄米ê丈夫Í-lī-bí-le̍k死，放伊kap 伊兩個kiáⁿ。
路得記 1 4| 兩個kiáⁿ娶Mô͘-ap ê cha-bó͘-kiáⁿ做bó͘，一個名叫Gô-jíⁿ-pa，一個名叫路得；tiàm tī-hia約略十年。
路得記 1 5| Má-lûn kap Ki-liân兩人也死；chhun hit-ê婦人人無丈夫，也無kiáⁿ。
路得記 1 6| 伊就kap兩個新婦起來，beh tùi Mô͘-ap地tò去；因為伊tī Mô͘-ap地聽見耶和華眷顧祂ê百姓，賞賜in米糧。
路得記 1 7| 伊就對伊khiā起ê所在出去，兩個新婦kap伊去，in行路beh tò去猶大地。
路得記 1 8| 拿俄米kā兩個新婦講，lín去ah，ta̍k-ê tò去老母ê厝；願耶和華好款待lín，親像lín款待已經死ê人kap我一樣；
路得記 1 9| 願耶和華賞賜lín ta̍k人tī丈夫ê家得tio̍h平安。就kap in chim嘴；in就出聲啼哭，kā伊講，
路得記 1 10| M̄-ah，阮beh kap你相kap tò去你ê百姓hia。
路得記 1 11| 拿俄米講，我ê cha-bó͘-kiáⁿ ah，tò去ah；啥事beh kap我去ah？我iáu能懷胎生kiáⁿ做lín ê丈夫mah？
路得記 1 12| 我ê cha-bó͘-kiáⁿ ah，tò去ah，去ah；我已經年老，bōe會koh有丈夫；我若講，我iáu有ǹg望，我今暝若有丈夫也能生kiáⁿ，
路得記 1 13| lín kiám會thèng候in大漢mah？lín kiám會家己守，無嫁人mah？我ê cha-bó͘-kiáⁿ ah，莫得án-ni；我為tio̍h lín盡在憂苦；因為耶和華伸手攻擊我。
路得記 1 14| In koh出聲哭；Gô-jíⁿ-pa kap ta-ke chim嘴；獨獨路得kap伊放bōe-lī。
路得記 1 15| 伊講，看ah，你ê同sāi已經tò去伊ê百姓，伊ê上帝hia，你也tio̍h tè你ê同sāi tò去。
路得記 1 16| 路得講，莫得勸我離開你，tò去無tè你；因為你去hia，我也beh去hia；你歇tī-hia，我也beh歇hia；你ê百姓beh做我ê百姓；你ê上帝也beh做我ê上帝；
路得記 1 17| 你死tī-hia，我也死tī-hia，埋葬tī-hia；除死以外，若有甚麼hō͘你我相離，願耶和華加倍責罰我。
路得記 1 18| 伊看見伊決意beh kap伊去，就無koh對伊講起。
路得記 1 19| Tùi án-ni，兩人相kap行，來到伯利恆；in到伯利恆，thong城為tio̍h in lóng choah起來；hiah-ê婦人人講，這是拿俄米mah？
路得記 1 20| 伊應講，莫得叫我拿俄米，tio̍h叫我Má-la̍h，因為全能ê款待我真艱苦；
路得記 1 21| 我出去ê時滿足，耶和華hō͘我空空tò來；耶和華已經責備我來證明我，全能ê已經苦楚我，lín啥事叫我拿俄米ah？
路得記 1 22| Án-ni拿俄米tò來，伊ê新婦Mô͘-ap ê cha-bó͘-kiáⁿ路得，tùi Mô͘-ap地tò來ê，也kap伊來；in到伯利恆，tú-á是起手割大麥ê時。
路得記 2 1| 拿俄米有伊ê丈夫ê親人，就是Í-lī-bí-le̍k ê該親，有一人名叫Pho-a-su，是大好額ê人。
路得記 2 2| Mô͘-ap ê cha-bó͘-kiáⁿ路得kā拿俄米講，hō͘我去園裡，我若得tio̍h恩典tī甚麼人ê面前，就thang tī hit人ê後面拾麥屑。伊kā伊講，我ê cha-bó͘-kiáⁿ ah，做你去。
路得記 2 3| 伊就去；已經到，就tè割麥ê人tī園裡拾麥屑；伊chhàu-khám到Í-lī-bí-le̍k ê該親Pho-a-su ê一坵園。
路得記 2 4| Pho-a-su tùi伯利恆來，tùi割麥ê人講，願耶和華kap lín tī-teh。In應講，願耶和華賜福你。
路得記 2 5| Pho-a-su問伊所派割麥ê頭人講，Hit-ê是甚麼人ê cha-bó͘-kiáⁿ？
路得記 2 6| 割麥ê頭人應講，Chit-ê是Mô͘-ap ê cha-bó͘-kiáⁿ，kap拿俄米tùi Mô͘-ap地tò來ê；
路得記 2 7| 伊講，請你准我拾麥屑，tī割麥ê ê後面，tī kui綑中拾伊；伊就來，tùi早起到taⁿ，定定tòa chia；只有歇tī厝內tiap-á久。
路得記 2 8| Pho-a-su kā路得講，我ê cha-bó͘-kiáⁿ ah，你tio̍h聽；莫得去別坵園拾麥屑，也莫得離開chia，tio̍h án-nikap我chiah-ê女婢做陣；
路得記 2 9| 你tio̍h看in tī toh落一坵teh收割，就tè in去；我kiám無吩咐hiah-ê少年人m̄-thang摸tio̍h你？你若嘴乾，就去hiah-ê器具hia，lim少年人所chhiūⁿ-ê。
路得記 2 10| 伊就仆tī地裡拜伊，kā伊講，我是外國人，怎樣能得tio̍h恩典tī你ê面前，án-ni看顧我ah？
路得記 2 11| Pho-a-su應講，對你ê丈夫死了後，見你款待ta-ke ê事，koh你離開父母kap你出世ê所在，來到你平素m̄-bat ê百姓chia，人lóng有kā我講明lah。
路得記 2 12| 願耶和華報答你ê所做；你來歇tī耶和華以色列上帝ê翼下，願你得tio̍h伊ê大賞賜。
路得記 2 13| 伊講，我ê主ah，願我得tio̍h恩典tī你ê面前；我雖然bōe比得你ê女婢ê一個，你iáu-kú安慰我，對你ê女婢講好話。
路得記 2 14| 食ê時，Pho-a-su kā伊講，你來chia食餅，用你hit塊ùn醋。伊就坐tī割麥ê人ê邊頭；in the̍h烘ê麥穗hō͘伊；伊食飽iáu有chhun。伊起來去拾麥屑。
路得記 2 15| Pho-a-su吩咐少年人講，伊就若tī kui綑ê中間拾麥屑也tio̍h容允伊，m̄-thang hō͘伊見笑；
路得記 2 16| 也tio̍h tùi kui綑ê抽淡薄，放tī地裡 hō͘伊拾，m̄-thang hoah伊。
路得記 2 17| Án-ni tī園裡拾麥屑，到ê-hng，就phah伊所拾ê，約略一i-hoat ê大麥。
路得記 2 18| 伊帶伊所拾ê入城，hō͘伊ê ta-ke看；也將伊食飽所chhun-ê the̍h出來hō͘伊。
路得記 2 19| Ta-ke問伊講，你今á日tī toh落拾麥屑？tī toh落做工ah？願hit-ê看顧你ê得tio̍h福氣。伊就kā ta-ke講伊tī toh落做工，講，今á日我做工tī-hia，hit人名叫Pho-a-su。
路得記 2 20| 拿俄米kā伊ê新婦講，願伊得tio̍h耶和華賜福，就是施恩hō͘活人死人無soah ê。拿俄米koh講，hit人是咱ê親人，是咱該親ê一個thang贖回咱ê產業。
路得記 2 21| Mô͘-ap ê cha-bó͘-kiáⁿ路得講，伊也有kā我講，你tio̍h跟tè我hiah-ê少年人，直到in kā我收割明白。
路得記 2 22| 拿俄米kā伊ê新婦路得講，我ê cha-bó͘-kiáⁿ ah，你kap伊ê女婢出去，是好；無hō͘人看見你tī別人ê園。
路得記 2 23| Tùi án-ni，伊kap Pho-a-su ê女婢做陣拾麥屑，到大麥小麥收明白；伊猶原kap ta-ke相kap tòa。
路得記 3 1| 伊ê ta-ke拿俄米kā伊講，我ê cha-bó͘-kiáⁿ ah，我kiám m̄-tio̍h kā你chhē一個安身ê所在，hō͘你享福mah？
路得記 3 2| 你kap伊ê女婢做陣ê Pho-a-su，伊kiám m̄是咱ê該親mah？看ah，伊今暝簸大麥tī五穀場。
路得記 3 3| 你tio̍h洗身軀，抹油，換衫，落去到五穀場；總是m̄-thang hō͘ hit人認tio̍h你，thèng候伊lim食明白。
路得記 3 4| 到伊倒teh ê時，你tio̍h chim-chiok看伊tó ê所在，就入去掀伊ê腳所kah-ê，倒tī-hia；伊beh kā你講，你所tio̍h行ê。
路得記 3 5| 伊就講，你所吩咐ê我lóng beh行伊。
路得記 3 6| 伊就落去到五穀場，lóng照伊ê ta-ke所吩咐ê行。
路得記 3 7| Pho-a-su lim食明白，心歡喜，就去倒tī麥堆ê邊頭。伊就liam腳入去，掀開伊ê腳所kah-ê，倒tī-hia。
路得記 3 8| 到半暝hit人tio̍h驚，翻身；無phah算，有cha-bó͘-gín-ná倒tī伊ê腳hia。
路得記 3 9| 伊就講，你甚麼人？應講，我是你ê女婢路得；請你用你ê衫á裾來khàm你ê女婢，因為你是我ê該親。
路得記 3 10| 伊講，我ê cha-bó͘-kiáⁿ ah，願你得tio̍h耶和華賜福；你chit路尾ê恩情比前ê khah大；因為少年人，無論sòng-hiong好額，你lóng無tè伊。
路得記 3 11| 我ê cha-bó͘-kiáⁿ ah，taⁿ你m̄免驚，見若你所講ê，我beh kā你行，因為我本城ê百姓lóng知你是好德行ê女子。
路得記 3 12| 我實在是你ê該親ê一個；總是iáu有一個比我koh khah親。
路得記 3 13| 你今暝歇chia；明á早起伊若肯kā你盡該親ê本份，就好，hō͘伊盡該親ê本份；伊若m̄肯kā你盡該親ê本份，我指永活ê耶和華來chiù-chōa，我beh kā你盡該親ê本份；你thang倒chia到天光。
路得記 3 14| 伊就倒tī伊ê腳下到天光；bōe認得人ê時，就起來。Pho-a-su講，M̄-thang hō͘人知有cha-bó͘-gín-ná到五穀場裡。
路得記 3 15| Koh講，你the̍h你所穿ê外衫，用手牽伊；伊就牽伊；hit人就量大麥六下，hō͘伊背去；伊就入城。
路得記 3 16| 伊到伊ê ta-ke hia；ta-ke講，我ê cha-bó͘-kiáⁿ ah，你taⁿ怎樣ah？伊就將hit人對伊所行ê lóng kā伊講。
路得記 3 17| Koh講，hit人用chiah-ê大麥六下hō͘我，kā我講，你m̄-thang空手tò去lín ta-ke hia。
路得記 3 18| 伊就講，我ê cha-bó͘-kiáⁿ ah，你thang安心坐teh，thèng候知這事怎樣成；因為hit人今á日無做成chit-ê事，的確無soah。
路得記 4 1| Pho-a-su上到城門，坐tī-hia；tú-tn̄g Pho-a-su所講hit-ê該親ê tùi-hia過；伊就對伊講，某人ah，請你oat來chia坐；伊就oat去坐。
路得記 4 2| Pho-a-su koh tùi本城ê長老中叫十人來，kā in講，請lín坐tiàm chia；in就坐。
路得記 4 3| Pho-a-su對hit-ê至親ê講，Tùi Mô͘-ap地tò來ê拿俄米，taⁿ賣伊 hit份ê園，是本屬咱ê兄Í-lī-bí-le̍k ê；
路得記 4 4| 我意思beh通知你講，Tio̍h tī chiah-ê坐teh ê人ê面前kap我ê百姓ê長老ê面前，買伊；你若beh贖，就贖伊；若m̄贖伊，就明明講hō͘我知；因為你以外無別人thang贖伊，第二就是我。伊應講，我beh贖伊。
路得記 4 5| Pho-a-su講，你tùi拿俄米ê手買hit份園ê日，也tio̍h tùi死人ê bó͘，Mô͘-ap ê cha-bó͘-kiáⁿ路得，買伊，來建立死人ê名tī伊ê業。
路得記 4 6| Hit-ê至親ê講，我bōe會為家己贖伊，驚了我礙tio̍h家己ê業；我贖業ê權你thang為家己掌伊；因為我bōe會贖伊。
路得記 4 7| 前tī以色列中beh決定甚麼事，或是贖回，或是交換，chit人tio̍h thǹg鞋hō͘ hit人；以色列人lóng用chit-ê做證據ê例。
路得記 4 8| Hit-ê至親對Pho-a-su講，你為家己買伊；伊就thǹg家己ê鞋。
路得記 4 9| Pho-a-su kā長老kap眾百姓講，Lín今á日做干證，見若屬Í-lī-bí-le̍k，見若屬Ki-liân Má-lûn ê，我lóng tùi拿俄米ê手買來；
路得記 4 10| koh買Má-lûn ê bó͘，Mô͘-ap ê cha-bó͘-kiáⁿ，路得做我ê bó͘，thang建立死人ê名tī伊ê業，hō͘死人ê名無絕tī伊ê兄弟中，kap伊ê本城；lín今á日做干證。
路得記 4 11| Tī城門teh坐hiah-ê眾百姓kap長老講，阮做干證；願耶和華hō͘入你ê家ê婦人人親像建立以色列家拉結、利亞兩人一樣；koh願你tī Í-hoat-tha做豪傑，tī伯利恆做有名聲ê；
路得記 4 12| 也願你ê家tùi耶和華用chit-ê cha-bó͘-kiáⁿ所beh賞賜你ê後裔，成做親像Hoat-le̍k-su ê家，就是Tha-má kā猶大所生ê。
路得記 4 13| Tùi án-ni，Pho-a-su娶路得做bó͘；已經kap伊同房。耶和華hō͘伊懷孕生一個kiáⁿ。
路得記 4 14| Hiah-ê婦人人對拿俄米講，耶和華是應該o-ló ê；因為伊今á日無放sak你，致到你無至親ê人；願chit-ê gín-ná tī以色列中得tio̍h名聲。
路得記 4 15| 伊beh復到你ê精英，奉養你ê年老；因為生伊ê，就是你hit-ê疼你ê新婦，tùi-tī你比七個kiáⁿ iáu khah好ê。
路得記 4 16| 拿俄米抱hit-ê gín-ná，hē tī伊ê胸前，io伊親像老母。
路得記 4 17| 厝邊hiah-ê婦人人就kā伊號名，講，拿俄米有得tio̍h gín-ná lah；就叫伊ê名O-pī-tek；伊是耶西ê老父，耶西是大衛ê老父。
路得記 4 18| Hoat-le̍k-su ê後裔記tī下底；Hoat-le̍k-su生Hi-su-lûn；
路得記 4 19| Hi-su-lûn生Lân，Lân生A-bí-ná-ta̍t；
路得記 4 20| A-bí-ná-ta̍t生Ná-sūn，Ná-sūn生Sat-bûn；
路得記 4 21| Sat-bûn生Pho-a-su，Pho-a-su生O-pī-tek；
路得記 4 22| O-pī-tek生耶西，耶西生大衛。
撒母耳記上 1 1| Í-hoat-liân山地ê La̍h-má-so-hui，有一個Í-hoat-liân人名叫Í-lī-ka-ná，是So͘-hut ê元孫，Thok-hō͘ ê曾孫，Í-lī-hō͘ ê孫，Iâ-lô-hán ê kiáⁿ。
撒母耳記上 1 2| 伊有兩個bó͘，一個名Hap-ná，一個名Pí-nî-ná；Pí-nî-ná有kiáⁿ兒，Hap-ná無kiáⁿ兒。
撒母耳記上 1 3| Chit人ta̍k年對伊ê本城上去到Sī-lô，beh敬拜，也beh祭祀萬軍ê耶和華；Í-lī兩個kiáⁿ Hô-hut-nî、Hui-nî-hap tī-hia做耶和華ê祭司。
撒母耳記上 1 4| Í-lī-ka-ná獻祭ê日，分祭肉hō͘伊ê bó͘ Pí-nî-ná，kap伊ê kiáⁿ cha-bó͘-kiáⁿ；
撒母耳記上 1 5| 總是分hō͘ Hap-ná ê是雙份，因為伊疼Hap-ná；但是耶和華關密伊ê胎。
撒母耳記上 1 6| Kap伊做對頭ê Pí-nî-ná大大激伊，beh hō͘伊憂悶；因為耶和華關密伊ê胎。
撒母耳記上 1 7| 伊上到耶和華ê厝ê時，Í-lī-ka-ná年年án-ni行，Pí-nî-ná猶原激伊；伊就啼哭，續m̄食。
撒母耳記上 1 8| 伊ê丈夫Í-lī-ka-ná kā伊講，Hap-ná ah，你啥事啼哭？啥事m̄食？啥事心憂悶ah？我tùi-tī你kiám無比十個kiáⁿ khah好mah？
撒母耳記上 1 9| In tī Sī-lô lim食了後，Hap-ná就起來。祭司Í-lī tī耶和華殿ê門khiā邊坐tī伊ê位。
撒母耳記上 1 10| Hap-ná ê心內憂苦，祈禱耶和華來大啼哭；
撒母耳記上 1 11| 下願講，萬軍ê耶和華ah，你若果然垂落看顧你ê女婢ê艱難，koh siàu念我，無bōe記得你ê女婢，賞賜你ê女婢生ta-po͘-kiáⁿ，我beh hō͘伊歸tī耶和華到一世人，剃頭刀無到伊ê頭殼。
撒母耳記上 1 12| Hap-ná tī耶和華ê面前直直祈禱ê時，Í-lī注目看伊ê嘴。
撒母耳記上 1 13| Taⁿ Hap-ná心內靜靜求，只有嘴唇振動，無聽見聲；所以Í-lī掠做伊是酒醉。
撒母耳記上 1 14| Í-lī kā伊講，你beh醉到tī時ah？你m̄-thang koh lim酒。
撒母耳記上 1 15| Hap-ná應講，我ê主ah，m̄是án-ni；我是心內憂苦ê婦人人，薄酒厚酒我lóng無lim；獨獨tī耶和華ê面前吐出心情；
撒母耳記上 1 16| 莫得掠你ê女婢做pháiⁿ德行ê婦女，因為我到taⁿ tùi我ê大憂悶受激氣來講。
撒母耳記上 1 17| Í-lī應伊講，你thang平安tò去；願以色列ê上帝允准你所對伊求ê。
撒母耳記上 1 18| Hap-ná講，願你ê女婢得tio̍h恩tī你ê面前。婦人人就tò去，來lim食，就無koh再帶憂容。
撒母耳記上 1 19| 隔日in早早起來，tī耶和華ê面前敬拜，就tò去La̍h-má，到伊ê家。Í-lī-ka-ná kap bó͘ Hap-ná同房；耶和華siàu念Hap-ná。
撒母耳記上 1 20| Hap-ná就懷孕；到時就生一個kiáⁿ，kā伊號名叫撒母耳，講，這是我對耶和華求ê。
撒母耳記上 1 21| Hit人Í-lī-ka-ná kap伊ê thong家lóng上去，beh用ta̍k年ê祭祀kap伊所hē ê願獻hō͘耶和華。
撒母耳記上 1 22| 總是Hap-ná無上去；kā伊ê丈夫講，thèng候gín-ná斷奶，我就帶伊上去，hō͘伊朝見耶和華，永遠tiàm tī-hia。
撒母耳記上 1 23| 伊ê丈夫Í-lī-ka-ná kā伊講，照你所看做好ê來行，thang thèng候gín-ná斷奶；總是願耶和華應驗伊ê話。Tùi án-ni，婦人人tī家內io kiáⁿ，到斷奶。
撒母耳記上 1 24| 已經kā伊斷奶，就chhōa伊相kap上Sī-lô，到耶和華ê厝；koh帶三隻牛káng，一i-hoat幼ê麵粉，一皮袋酒；hit時gín-ná iáu細漢。
撒母耳記上 1 25| In thâi一隻牛káng，就chhōa gín-ná到Í-lī ê面前。
撒母耳記上 1 26| 婦人人講，我ê主ah，我kí你ê活命來chiù-chōa，我ê主ah，前khiā tī你chia，祈求耶和華ê，hit-ê婦人人就是我。
撒母耳記上 1 27| 我求ài得tio̍h chit-ê gín-ná；耶和華已經賞賜我所對伊求ê；
撒母耳記上 1 28| 所以我用chit-ê gín-ná還耶和華，伊一世人還耶和華。就tī-hia敬拜耶和華。
撒母耳記上 2 1| Hap-ná祈禱講，	我ê心因為耶和華來快樂，	我ê角因為耶和華來kia̍h高；	我ǹg對敵敢講大話，	因為我為tio̍h你ê拯救來歡喜。
撒母耳記上 2 2| 無有聖ê親像耶和華；	你以外無別ê；	也無石磐親像咱ê上帝。
撒母耳記上 2 3| Lín m̄-thang自誇講驕傲ê話；	也m̄-thang hō͘ lām-sám ê話出你ê嘴；	因為耶和華是知識ê上帝，	人ê行做hō͘祂批評。
撒母耳記上 2 4| 勇士ê弓已經at折；	Tio̍h-tak ê人用氣力hâ腰。
撒母耳記上 2 5| 飽足ê，hō͘人倩來thàn食；	Iau-ê，無koh iau；	Bōe生育ê，生七個kiáⁿ，	有chōe-chōe kiáⁿ-ê，反tńg衰弱。
撒母耳記上 2 6| 耶和華hō͘人死，也hō͘人活；	hō͘人落陰間，也hō͘人起來。
撒母耳記上 2 7| 耶和華hō͘人sòng-hiong，也hō͘人好額；	hō͘人降低，也hō͘人升高。
撒母耳記上 2 8| 祂tùi塵埃升高sòng-hiong人，	Tùi糞埽堆高升欠缺ê人，	Hō͘ in kap首領相kap坐，	續接榮光ê座位；	因為地ê柱屬tī耶和華，	祂將世界安置tī hit頂面。
撒母耳記上 2 9| 伊beh保守伊聖ê ê腳，	Hō͘ pháiⁿ人tī烏暗中靜chauh-chauh；	因為人óa靠氣力bōe會khah贏。
撒母耳記上 2 10| Kap耶和華相爭ê beh受phah碎；	伊beh tùi天用雷phah伊；	耶和華beh審判地ê極頭；	賞賜氣力hō͘伊ê王，	舉起伊受抹油ê ê角。
撒母耳記上 2 11| Í-lī-ka-ná tò去La̍h-má到伊ê家。Hit-ê gín-ná tī祭司Í-lī ê面前服事耶和華。
撒母耳記上 2 12| Í-lī hiah-ê kiáⁿ是匪類，m̄-bat耶和華。
撒母耳記上 2 13| 祭司tī百姓ê例，就是見若人獻祭teh 煮肉ê時，祭司ê奴僕就來，手kia̍h三爪ê叉；
撒母耳記上 2 14| 用叉插入缽，á是鼎，á是鐵銚(tiō)，á是鍋，見若所差出來ê肉，祭司lóng the̍h做家己ê；in tī Sī-lô親像án-ni款待見若來hia ê以色列人。
撒母耳記上 2 15| Koh tī未燒油lâ ê事先，祭司ê奴僕就來，kā獻祭ê人講，你tio̍h用肉hō͘祭司thang pek，因為伊m̄-ài你過煮ê肉，是ài生ê。
撒母耳記上 2 16| Hit人若對伊講，Beh事先燒油，然後thang照你ê心所ài the̍h去，伊就講，M̄ ah，chit-tia̍p tio̍h hō͘我；若m̄，我beh強強the̍h去。
撒母耳記上 2 17| Án-ni hiah-ê少年人ê罪tī耶和華ê面前真重；因為人厭惡耶和華ê祭祀。
撒母耳記上 2 18| Hit時撒母耳iáu細漢，穿幼苧布ê í-hut-tek，tī耶和華ê面前服事。
撒母耳記上 2 19| Koh伊ê老母ta̍k年kā伊做一領細領ê長衫；kap伊ê丈夫上來獻年祭ê時，帶來hō͘伊。
撒母耳記上 2 20| Í-lī kā Í-lī-ka-ná kap伊ê bó͘祝福，講，願耶和華對chit-ê婦人人koh賞賜你後裔，來替所還hō͘耶和華ê。In就tò去本所在。
撒母耳記上 2 21| 耶和華看顧Hap-ná；伊就懷孕生三個kiáⁿ，兩個cha-bó͘-kiáⁿ。Gín-ná撒母耳也tī耶和華ê面前漸漸大漢。
撒母耳記上 2 22| Í-lī真老，聽見伊ê kiáⁿ對以色列眾人所行一切ê事，koh聽見in kap會幕門前做工ê婦人人私通。
撒母耳記上 2 23| 伊就kā in講，Lín啥事行chiah-ê事ah？我tùi chiah-ê眾百姓聽見lín ê pháiⁿ所行；
撒母耳記上 2 24| 我ê kiáⁿ ah，m̄-thang án-ni；因為我所聽見ê風聲是m̄好；lín hō͘耶和華ê百姓犯罪。
撒母耳記上 2 25| 人若得罪人，上帝審判伊；人若得罪耶和華，是誰替伊祈禱？但是in m̄聽老父ê話；因為耶和華存意beh thâi in。
撒母耳記上 2 26| Gín-ná撒母耳漸漸大漢，得tio̍h耶和華kap人ná疼伊。
撒母耳記上 2 27| 有上帝ê奴僕來見Í-lī，對伊講，耶和華án-ni講，你ê祖公ê家，前tī埃及法老ê家做奴僕ê時，我kiám無對伊出現mah？
撒母耳記上 2 28| 我kiám無tùi以色列眾支派，揀伊做我ê祭司，tī我ê壇頂獻祭、燒香，穿í-hut-tek tī我ê面前；以色列族所獻ê火祭我kiám無lóng hō͘伊ê祖公ê家mah？
撒母耳記上 2 29| 我所命令ê祭祀禮物tī我khiā起ê所在ê，lín啥事thún踏伊，尊重你ê kiáⁿ khah過頭尊重我，用我ê百姓以色列所獻siōng好ê禮物，來家己肥ah？
撒母耳記上 2 30| 所以耶和華以色列ê上帝講，我實在bat講，你ê家，你ê老父ê家beh永遠行tī我ê面前；總是taⁿ耶和華講，我決斷m̄ án-ni；因為尊重我ê，我beh尊重伊，藐視我ê，伊beh受看輕。
撒母耳記上 2 31| 看ah，日子beh到，我beh斬斷你ê手骨，kap你ê父ê家ê手骨，hō͘你ê家中無一個老人。
撒母耳記上 2 32| Tī上帝hō͘以色列人享福ê時，你beh看見我ê厝ê衰敗；tī你ê家中beh永遠無一個老人；
撒母耳記上 2 33| 屬tī你ê人，我無tùi我ê壇剿滅ê，beh phah-pháiⁿ你ê目睭，憂傷你ê心；你家中所koh生ê人，lóng beh中年就死；
撒母耳記上 2 34| 你兩個kiáⁿ Hô-hut-nî、Hui-nî-hap所tú-tio̍h-ê，beh做你ê兆頭；in兩人beh同一日死。
撒母耳記上 2 35| 我beh為家己立一個盡忠ê祭司，伊beh照我ê心我ê意來行；我beh為伊建立堅固ê家；伊beh永遠行tī我所抹油ê ê面前。
撒母耳記上 2 36| 你ê家所chhun ê人lóng beh來跪拜伊，求一個銀，一個餅，講，求你hō͘我當祭司職-ê一個，hō͘我thang得tio̍h淡薄餅來食。
撒母耳記上 3 1| Gín-ná撒母耳ti7I2-lī ê面前服事耶和華。當hiah-ê日，耶和華ê話真稀罕，無常常有啟示。
撒母耳記上 3 2| 一日Í-lī睏tī家己ê所在，伊ê目睭已經bū，看bōe 明。
撒母耳記上 3 3| 上帝ê燈iáu未hoa，撒母耳已經tī耶和華ê殿，tī上帝ê約櫃hia，teh睏。
撒母耳記上 3 4| 耶和華叫撒母耳；伊應講，我tī-chia。
撒母耳記上 3 5| 就走到Í-lī hia，講，我tī-chia，因為你叫我。Í-lī講，我無叫你，你tò去睏。伊就去睏。
撒母耳記上 3 6| 耶和華koh叫撒母耳；撒母耳起來，去Í-lī hia，講，我tī-chia，因為你叫我。伊應講，我ê kiáⁿ ah，我無叫你，thang koh去睏。
撒母耳記上 3 7| Hit時撒母耳iáu未bat耶和華，耶和華ê話未有啟示伊。
撒母耳記上 3 8| 耶和華第三pái叫撒母耳。撒母耳起來，去Í-lī hia，講，我tī-chia，因為你叫我。Í-lī chiah知是耶和華叫gín-ná。
撒母耳記上 3 9| Tùi án-ni，Í-lī kā撒母耳講，你koh去睏；伊若koh叫你，你就講，耶和華ah，請你講，你ê奴僕聽。撒母耳就去睏tī伊ê所在。
撒母耳記上 3 10| 耶和華koh來khiā-teh，親像前kúi-nā pái叫，撒母耳ah，撒母耳ah。撒母耳應講，請講，你ê奴僕teh聽。
撒母耳記上 3 11| 耶和華kā撒母耳講，看ah，我tī以色列中beh行一項事，hō͘聽見ê人，兩個耳孔beh抖(tiō)起來。
撒母耳記上 3 12| 我論Í-lī ê家所講ê，到hit日頭到尾我beh應驗tī伊。
撒母耳記上 3 13| 我bat kā伊講，我beh為tio̍h伊所知ê罪，永遠審判伊ê家；因為伊ê kiáⁿ家己招咒詛，伊也無禁止in。
撒母耳記上 3 14| 所以我有對Í-lī ê家chiù-chōa講，Í-lī ê家ê罪過，雖然祭祀禮物，永遠bōe會贖回。
撒母耳記上 3 15| 撒母耳睏到天光，就開耶和華ê殿門。撒母耳m̄敢將異象kā Í-lī講。
撒母耳記上 3 16| Í-lī叫撒母耳，講，我ê kiáⁿ撒母耳ah。 伊應講，我tī-chia。
撒母耳記上 3 17| Í-lī講，耶和華對你講甚麼？求你m̄-thang隱瞞tī我；若將伊所kā你講ê對我隱密一句，願上帝加倍責罰你。
撒母耳記上 3 18| 撒母耳就將hiah-ê話lóng kā伊講，也無對伊隱瞞。Í-lī講，是耶和華，願伊照伊所看做好ê來行。
撒母耳記上 3 19| 撒母耳漸漸大漢；耶和華kap伊tī-teh，hō͘伊所講ê，無一句無應驗。
撒母耳記上 3 20| Tùi Tàn到別是巴，所有ê以色列人lóng知撒母耳設立做耶和華ê先知。
撒母耳記上 3 21| 耶和華koh tī Sī-lô顯現，因為耶和華用耶和華ê話tī Sī-lô顯明tī撒母耳。撒母耳ê話遍傳tī以色列眾人。
撒母耳記上 4 1| 以色列人出去beh kap腓利士人交戰，紮營近tī Í-piān-í-siā；腓利士人紮營tī A-hut。
撒母耳記上 4 2| 腓利士人排陣攻擊以色列人；交戰ê時，以色列人thâi輸tī腓利士人ê面前。腓利士人tī平洋thâi死in ê軍兵，約略四千人。
撒母耳記上 4 3| 百姓tò來到營內，以色列ê長老講，耶和華今á日啥事hō͘咱thâi輸tī腓利士人ê面前ah？咱m̄值tio̍h扛耶和華ê約櫃tùi Sī-lô來咱chia，hō͘伊tī咱中間thang救咱脫離咱ê對敵ê手。
撒母耳記上 4 4| 百姓就差人到Sī-lô，tùi-hia扛坐tī ki-lō͘-peng ê中間萬軍ê耶和華ê約櫃來。Í-lī兩個kiáⁿ Hô-hut-nî、Hui-nî-hap kap上帝ê約櫃tī-hia。
撒母耳記上 4 5| 耶和華ê約櫃到營中，以色列眾人就大聲hoah，地續會應聲。
撒母耳記上 4 6| 腓利士人聽見大聲teh hoah ê聲音，就講，Tī希伯來ê營án-ni大聲hoah，是甚麼緣故？後來就知耶和華ê約櫃到營中。
撒母耳記上 4 7| 腓利士人就驚惶，講，有上帝到in ê營中；koh講，咱有災厄lah，平素m̄-bat有chit-ê事。
撒母耳記上 4 8| 咱有災厄lah，是誰能救咱脫離chiah-ê大權能ê上帝ê手ah？前tī曠野用ta̍k樣ê災厄phah埃及人ê，就是chiah-ê上帝。
撒母耳記上 4 9| 腓利士人ah，lín tio̍h勇敢，tio̍h做大丈夫，免得lín服事希伯來人，親像in服事lín一樣；lín tio̍h做大丈夫kap in交戰。
撒母耳記上 4 10| 腓利士人就交戰，以色列人thâi輸；ta̍k-ê走tò去in ê布棚；thâi死真chōe。以色列ê步兵死三萬人。
撒母耳記上 4 11| 上帝ê約櫃hō͘ in搶去；Í-lī兩個kiáⁿ Hô-hut-nî、Hui-nî-hap也死。
撒母耳記上 4 12| 有一個便雅憫人tùi戰陣走來，衫拆裂，頭殼sám土粉，siâng hit日到Sī-lô。
撒母耳記上 4 13| 伊到ê時，tú-tn̄g Í-lī tī路邊坐tī伊ê位teh瞭望，因為伊ê心為tio̍h上帝ê約櫃來掛慮。Hit人入城報消息，thong城ê人就lóng喉叫。
撒母耳記上 4 14| Í-lī聽見喉叫ê聲，就問講，chit-ê hōa-hōa哮ê聲是甚麼緣故ah？Hit人趕緊來報Í-lī。
撒母耳記上 4 15| Hit時Í-lī九十八歲，目睭柴柴，bōe能看見。
撒母耳記上 4 16| Hit人kā Í-lī講，我是tùi戰陣來ê，今á日我tùi戰陣走來。Í-lī講，我ê kiáⁿ ah，tāi-chì怎樣？
撒母耳記上 4 17| 報消息ê應講，以色列人tī腓利士人ê面前逃走，百姓中受thâi-ê不止chōe，你兩個kiáⁿ，Hô-hut-nî、Hui-nî-hap，也死，上帝ê約櫃續hō͘ in搶去。
撒母耳記上 4 18| 伊一下講起上帝ê櫃，Í-lī就對伊ê座位hiàⁿ tùi後面，跋倒tī門邊，頷頸折，就死；因為伊年老，身體重。Í-lī做以色列ê士師四十年。
撒母耳記上 4 19| Í-lī ê新婦，Hui-nî-hap ê bó͘，懷孕beh到期；伊聽見上帝ê櫃hō͘人搶去，ta-koaⁿ kap丈夫lóng死ê消息，就khiau-ku來生kiáⁿ，因為大痛疼忽然到。
撒母耳記上 4 20| Teh-beh死ê時，邊頭teh khiā hiah-ê婦人人kā伊講，m̄免驚，你生 ta-po͘-gín-ná lah；總是伊無應，也無關心。
撒母耳記上 4 21| 伊kā gín-ná號名Í-ka-phok，講，榮光離開以色列。這是因為上帝ê櫃hō͘人搶，koh因為ta-koaⁿ kap丈夫也死。
撒母耳記上 4 22| 伊koh講，榮光離開以色列，因為上帝ê櫃受搶。
撒母耳記上 5 1| 腓利士人帶上帝ê約櫃，tùi Í-piān-í-siā扛到A-si̍t-tu̍t。
撒母耳記上 5 2| 腓利士人將上帝ê櫃扛入Tāi-kún ê廟，hē tī Tāi-kún ê身邊。
撒母耳記上 5 3| 隔早起A-si̍t-tu̍t ê人起來，看見Tāi-kún跋倒tī耶和華ê櫃前，面仆tī地裡；就將Tāi-kún koh chhāi tī伊ê原位。
撒母耳記上 5 4| Koh隔日透早起來，看見Tāi-kún跋倒tī耶和華ê櫃前，面仆tī地裡；koh Tāi-kún ê頭kap兩支手掌lóng折tī戶碇頂；只有chhun Tāi-kún khu̍t-khu̍t ê身軀。
撒母耳記上 5 5| 為tio̍h án-ni，Tāi-kún ê祭司，kap一切入A-si̍t-tu̍t Tāi-kún ê廟ê人，lóng無踏Tāi-kún ê戶碇，直到今á日。
撒母耳記上 5 6| 耶和華ê手重重phah A-si̍t-tu̍t人，敗壞in，hō͘ in發粒á症；就是A-si̍t-tu̍t kap伊ê境內lóng是án-ni。
撒母耳記上 5 7| A-si̍t-tu̍t人看見án-ni，就講，以色列上帝ê櫃m̄-thang tiàm tī咱中間，因為伊ê手重重phah咱，kap咱ê上帝Tāi-kún。
撒母耳記上 5 8| 就差人請腓利士hiah-ê首領來聚集in hia，講，以色列上帝ê櫃咱tio̍h怎樣設法ah？In應講，Thang將以色列上帝ê櫃運去Ka-te̍k；就將以色列上帝ê櫃運到hia。
撒母耳記上 5 9| 運到了後，耶和華ê手攻擊hit-ê城，hō͘ hit-ê城ê人真大亂；koh phah城內ê人無論大細，in lóng發粒á症。
撒母耳記上 5 10| In就將上帝ê櫃送到Í-kek-lûn。上帝ê櫃到Í-kek-lûn，Í-kek-lûn ê人就hoah講，In將以色列上帝ê櫃運到咱chia，beh害死咱kap咱ê百姓。
撒母耳記上 5 11| 就差人聚集腓利士lóng總ê首領，講以色列上帝ê約櫃tio̍h送伊去hō͘伊tò去本所在，免得伊害死咱kap咱ê百姓；hit時thong城有致到死ê擾亂；因為上帝ê手tī-hia phah in真重；
撒母耳記上 5 12| 無死ê人lóng tú-tio̍h粒á症；城中啼哭ê聲透到天裡。
撒母耳記上 6 1| 耶和華ê約櫃tòa tī腓利士人ê地七月日久。
撒母耳記上 6 2| 腓利士人叫hiah-ê祭司kap術士講，耶和華ê約櫃咱tio̍h怎樣設法？請指示阮tio̍h怎樣送伊tò去本所在。
撒母耳記上 6 3| In講，Lín若送以色列上帝ê約櫃去，m̄-thang hō͘伊空空去，的確tio̍h用補過失ê祭還伊；lín chiah會得tio̍h好，也會知伊ê手啥事無離開lín。
撒母耳記上 6 4| In講，阮tio̍h用甚麼做補過失ê祭來還伊ah？應講，tio̍h用金粒á五個，金老鼠五隻，照腓利士首領ê數額；因為lín kap lín ê首領所tú-tio̍h ê災厄一樣。
撒母耳記上 6 5| 所以lín tio̍h做lín ê粒á ê像，kap毀傷lín ê地老鼠ê像；koh tio̍h歸榮光hō͘以色列ê上帝；kiám-chhái伊對tī lín，kap lín ê上帝，kap lín ê地，會放輕伊ê手。
撒母耳記上 6 6| Lín啥事硬lín ê心，親像埃及人kap法老硬in ê心ah？上帝tī in中間行神跡，in kiám無放百姓去，百姓就去mah？
撒母耳記上 6 7| Taⁿ lín tio̍h備辦一張新ê車，kap兩隻有奶ê牛母，bē-bat掛擔ê，將chiah-ê牛縛tī車裡，也hō͘牛á-kiáⁿ離開伊，tò去in厝。
撒母耳記上 6 8| 用耶和華ê約櫃hē tī車裡，也用你所還金ê寶物做補過失ê祭ê，lok tī箱內，hē tī櫃邊，送伊去。
撒母耳記上 6 9| Lín tio̍h看，伊若對伊交界ê路上到Pek-sī-be̍k，就降chit-ê大災厄hō͘咱ê實在是伊；若無，就thang知phah咱ê m̄是伊ê手，是咱偶然tú-tio̍h-ê。
撒母耳記上 6 10| Hiah-ê人就án-ni行，將兩隻有奶ê牛母縛tī車裡，koh關牛á-kiáⁿ tī厝內。
撒母耳記上 6 11| Koh用耶和華ê約櫃，以及khǹg金老鼠kap粒á像ê箱，lóng hē tī車裡；
撒母耳記上 6 12| 牛母直直ǹg Pek-sī-be̍k ê路去，tùi大路行，ná行ná哮，無偏左右；腓利士hiah-ê首領tè後面去，到Pek-sī-be̍k ê境界。
撒母耳記上 6 13| Tú-tú Pek-sī-be̍k人tī山谷割麥，kia̍h目看見約櫃，看見就歡喜。
撒母耳記上 6 14| 車到Pek-sī-be̍k人約書亞ê園，就停teh；tī-hia有一塊大塊石磐；in破車ê柴獻兩隻牛母做燒祭hō͘耶和華。
撒母耳記上 6 15| 利未人將耶和華ê約櫃，kap伊邊á貯金ê寶物ê箱，the̍h落來，hē tī hit塊大石磐ê頂面。Pek-sī-be̍k人tī hit日獻燒祭kap祭祀，hō͘耶和華。
撒母耳記上 6 16| 腓利士人五個首領看見，siâng hit日就tò去Í-kek-lûn。
撒母耳記上 6 17| 腓利士人還hō͘耶和華做補過失ê祭ê金粒á，就是chiah-ê；一粒為tio̍h A-si̍t-tu̍t，一粒為tio̍h Ka-sat，一粒為tio̍h A-si̍t-ki-lûn，一粒為tio̍h Ka-te̍k，一粒為tio̍h Í-kek-lûn；
撒母耳記上 6 18| 金老鼠ê數額，是照腓利士ê首領所管ê城，就是堅固ê城kap鄉社；也續到大塊石磐，就是hē耶和華ê約櫃ê；chit塊石磐到今á日iáu tī Pek-sī-be̍k人約書亞ê園。
撒母耳記上 6 19| 耶和華phah死Pek-sī-be̍k人，因為in看伊ê約櫃內，就phah死in七十人；五萬人百姓哀哭，因為耶和華大大phah死百姓。
撒母耳記上 6 20| Pek-sī-be̍k人講，Chī-chūi能khiā tī耶和華，chit-ê聖ê上帝，ê面前ah？伊beh上去甚麼人hia，來離開咱ah？
撒母耳記上 6 21| Tùi án-ni，差人去見Ki-lia̍t-iâ-lîm khiā起ê百姓，講，腓利士人將耶和華ê約櫃送tò來；lín落來，扛上去lín hia。
撒母耳記上 7 1| Ki-lia̍t-iâ-lîm人來，帶耶和華ê約櫃上去，到tī山頂A-pí-ná-ta̍t ê厝，分別伊ê kiáⁿ Í-lī-a-sat，顧守耶和華ê約櫃。
撒母耳記上 7 2| 約櫃tī Ki-lia̍t-iâ-lîm日子久久，歷過二十年；以色列全家追念耶和華。
撒母耳記上 7 3| 撒母耳kā以色列全家講，Lín若一心歸順耶和華，就tio̍h tùi lín中間除去外邦ê上帝kap A-su-tha-lio̍k，堅心歸向耶和華，單單服事伊，伊beh救lín脫離腓利士人ê手。
撒母耳記上 7 4| 以色列人就除去chiah-ê Pa-le̍k kap A-su-tha-lio̍k，單單服事耶和華。
撒母耳記上 7 5| 撒母耳講，Tio̍h聚集以色列眾人tī Bí-su-pa，我beh替lín祈禱耶和華。
撒母耳記上 7 6| In就聚集tī Bí-su-pa，鎗7水piàⁿ tī耶和華ê面前，tī hit日禁食，tī-hia講，阮有得罪耶和華。撒母耳就tī Bí-su-pa判斷以色列人。
撒母耳記上 7 7| 腓利士人聽見以色列人聚集tī Bí-su-pa。腓利士ê首領就上來beh攻擊以色列人；以色列人聽見就驚腓利士人。
撒母耳記上 7 8| 以色列人kā撒母耳講，願你替阮求叫耶和華咱ê上帝無soah，hō͘伊救咱脫離腓利士人ê手。
撒母耳記上 7 9| 撒母耳就用一隻食奶 ê羊á，kui隻燒獻hō͘耶和華做燒祭；撒母耳替以色列人求叫耶和華；耶和華應伊。
撒母耳記上 7 10| 撒母耳teh獻燒祭ê時，腓利士人進前來，beh kap以色列人交戰；tī hit日耶和華起大聲ê雷攻擊腓利士人，phah亂in；in就thâi輸tī以色列人ê面前。
撒母耳記上 7 11| 以色列人tùi Bí-su-pa出來，追趕腓利士人，phah in直到Pek-kah ê下面。
撒母耳記上 7 12| 撒母耳用一塊石khiā tī Bí-su-pa kap Siān ê中間，叫伊ê名Í-piān-í-siā，講，到chit-tia̍p耶和華幫贊咱。
撒母耳記上 7 13| Tùi chit-tia̍p，腓利士人就屈服，m̄敢koh入以色列人ê境內；撒母耳一生ê日，耶和華ê手攻擊腓利士人。
撒母耳記上 7 14| 腓利士人所有取以色列人ê城，tùi Í-kek-lûn到Ka-te̍k，lóng還以色列人；in hiah-ê境界以色列人也tùi腓利士人ê手收倒tńg；hit時以色列人kap A-mô͘-lī人和好。
撒母耳記上 7 15| 撒母耳一生做以色列ê士師。
撒母耳記上 7 16| 伊ta̍k年巡視Pek-te̍k-lī、Kiat-kah、Bí-su-pa chiah-ê所在判斷以色列人；
撒母耳記上 7 17| 就倒tńg去，到La̍h-má，因為伊ê家tī-hia；也tī hia判斷以色列人；也tī-hia kā耶和華起一座壇。
撒母耳記上 8 1| 撒母耳已經老，就設立伊ê kiáⁿ做以色列ê士師。
撒母耳記上 8 2| 伊ê大kiáⁿ名叫約珥，第二kiáⁿ名叫A-pí-a；in tī別是巴做士師。
撒母耳記上 8 3| 總是伊ê kiáⁿ無行伊ê路，偏私貪財，受pò͘賂，無照直判斷。
撒母耳記上 8 4| 以色列ê長老lóng聚集，到La̍h-má見撒母耳；
撒母耳記上 8 5| kā伊講，看ah，你已經老，你ê kiáⁿ無行你ê路；taⁿ求你kā阮設立一個王判斷阮，親像列國一樣。
撒母耳記上 8 6| In講，求你kā阮設立一個王判斷阮，hit-ê事撒母耳無歡喜。撒母耳就祈禱耶和華。
撒母耳記上 8 7| 耶和華對撒母耳講，百姓對你所講一切ê話，你tio̍h thàn；因為in m̄是棄sak你，是棄sak我，無hō͘我做in ê王。
撒母耳記上 8 8| Tùi我chhōa in出埃及到今á日，in一切ê所行離開我，去服事別ê上帝，taⁿ也照án-ni款待你；
撒母耳記上 8 9| 所以你tio̍h thàn in ê話；總是tio̍h嚴嚴警戒in，hō͘ in知將來管理in ê王ê制度是怎樣。
撒母耳記上 8 10| 撒母耳用耶和華ê話lóng kā百姓講，就是hiah-ê對伊討一個王ê，講，
撒母耳記上 8 11| 將來管理lín ê王ê制度就是án-ni，伊beh取lín ê kiáⁿ，為家己設立伊kā伊管車，做伊ê馬兵，走tī車ê頭前；
撒母耳記上 8 12| koh beh為家己設立in做千總，五十夫長；也beh設立人kā伊作園，收五穀，製造軍器，kap車裡ê器具；
撒母耳記上 8 13| beh取lín ê cha-bó͘-kiáⁿ kā伊製造芳油，做煮食ê，做pek餅ê；
撒母耳記上 8 14| lín ê田園、葡萄園、橄欖-園，hit-ê siōng好ê，伊beh取伊來hō͘伊ê奴僕；
撒母耳記上 8 15| lín所種作ê，kap lín ê葡萄園，伊beh取十份一，hō͘伊ê太監kap奴僕。
撒母耳記上 8 16| Koh beh取lín ê奴僕、女婢、勇健ê少年人，kap lín ê驢，來做伊ê差用；
撒母耳記上 8 17| lín ê羊群，伊beh取十份ê一份；lín也beh做伊ê奴僕；
撒母耳記上 8 18| Hit時lín beh因為所揀ê王來喉叫；總是耶和華tī hit時m̄聽lín。
撒母耳記上 8 19| 總是百姓m̄肯聽撒母耳ê話，講，M̄-ah，阮的確beh一個王治理阮；
撒母耳記上 8 20| Hō͘阮親像列國一樣，阮ê王判斷阮，做頭chhōa阮，替阮交戰。
撒母耳記上 8 21| 撒母耳已經聽見百姓lóng總ê話，就講hiah-ê話hō͘耶和華聽。
撒母耳記上 8 22| 耶和華對撒母耳講，你tio̍h聽in ê話，kā in設立一個王。撒母耳kā以色列人講，Lín ta̍k-ê tò去家己ê城。
撒母耳記上 9 1| 有一個便雅憫人，名叫Ki-sū，是便雅憫人A-húi-a ê元孫，Pí-ko-la̍h ê曾孫，Sián-lô ê孫，A-piat ê kiáⁿ，是一個大氣力ê勇士。
撒母耳記上 9 2| 伊有一個kiáⁿ，名叫掃羅，勇壯koh好生做，tī以色列中無一人能比得伊ê好生做；身體比眾人khah-高一個頭殼。
撒母耳記上 9 3| 掃羅ê老父Ki-sū phah-m̄見kúi-nā隻驢母。Ki-sū kā伊ê kiáⁿ掃羅講，你chhōa一個奴僕起身去chhē驢母。
撒母耳記上 9 4| 伊就經過Í-hoat-liân山地，kap Sa-lī-sa ê地，lóng chhē無；koh經過Sa-lîm ê地，也無tī-hia；koh經過便雅憫ê地，也chhē無。
撒母耳記上 9 5| 到So͘-hut ê地，掃羅kā跟tè伊ê奴僕講，來ah，咱tò來去，驚了我ê老父無掛慮驢，來煩惱咱。
撒母耳記上 9 6| 奴僕講，看ah，chit-ê城裡有一個上帝ê奴僕，是人所尊重ê，見伊所講ê lóng的確應驗；咱m̄值tio̍h去伊hia；kiám-chhái伊會指示咱所行ê路。
撒母耳記上 9 7| 掃羅kā奴僕講，咱若去，有甚麼thang送hit人ah？因為咱袋á內ê食物lóng了lah，也無禮物thang送hit-ê上帝ê奴僕；咱身邊iáu有甚麼物無？
撒母耳記上 9 8| 奴僕koh應掃羅講，我手裡有銀一sià-khek-le̍k ê四份一；我將chit-ê來送hit-ê上帝ê奴僕，請伊指示咱所行ê路。
撒母耳記上 9 9| (前以色列中，若有人去問上帝，就講，咱來去見先見；因為現今稱先知，前稱先見。)
撒母耳記上 9 10| 掃羅kā奴僕講，你所講ê話好；來ah，咱來去；in就去上帝ê人所tiàm ê城。
撒母耳記上 9 11| In上山phiâⁿ beh入城，就tú-tio̍h kúi-nā ê少年ê cha-bó͘-gín-ná出來鎗7水，問in講，先見tī-chia無？
撒母耳記上 9 12| Cha-bó͘-gín-ná應講，是lah，tī-chia；看ah，伊tī你ê頭前；趕緊去，伊今á日tú-á到城；因為今á日百姓tī山頭壇獻祭；
撒母耳記上 9 13| tī伊iáu未上去山頭壇beh食桌ê事先，lín一下入城就會tú-tio̍h伊；因為伊iáu未到，百姓無事先食；的確thèng候伊事先祝福祭物，然後所請ê人客chiah食；taⁿ lín上去，chit時會tú-tio̍h伊。
撒母耳記上 9 14| 兩人就上城；已經入城，撒母耳出來，beh上高ê所在，就tú-tio̍h in。
撒母耳記上 9 15| 掃羅未到ê前一日，耶和華已經啟示撒母耳講，
撒母耳記上 9 16| 明á載chit時，我beh差一人tùi便雅憫地到你chia；你tio̍h kā伊抹油做我ê百姓以色列ê頭；伊beh救我ê百姓脫離腓利士人ê手；因為我ê百姓哀求ê聲透到我，我看顧in。
撒母耳記上 9 17| 撒母耳看見掃羅ê時，耶和華kā伊講，看ah，chit人就是我所kā你講ê，伊beh管理我ê百姓。
撒母耳記上 9 18| 掃羅tī城門裡óa近撒母耳講，請kā我講，先見ê厝tī toh落？
撒母耳記上 9 19| 撒母耳應掃羅講，我就是先見；你tī我ê頭前上去高ê所在，因為lín今á日beh kap我食；明á早起我beh hō͘你去；你心內ê事lóng beh kā你講。
撒母耳記上 9 20| 你三日前phah-m̄見hiah-ê驢母，你m̄免掛意，已經chhē-tio̍h lah。以色列眾人所欣慕ê歸是誰 ah？kiám m̄是歸你，kap你ê老父ê家mah？
撒母耳記上 9 21| 掃羅應講，我kiám m̄是便雅憫人，以色列支派中極小khóa ê mah？便雅憫支派chiah-ê家ê中間，我ê家kiám m̄是極微細mah？你啥事對我講chit號話？
撒母耳記上 9 22| 撒母耳chhōa掃羅kap跟tè伊ê人入客廳，hō͘ in tī所請ê人ê中間坐大位；所請ê約略有三十人。
撒母耳記上 9 23| 撒母耳kā廚房講，我所交代你，kah你tio̍h收teh hit份，taⁿ thang捧來。
撒母耳記上 9 24| 廚房就捧hit腿，kap頂面所有ê，hē tī掃羅ê面前。撒母耳講，你看，chit-ê所留ê，你tio̍h the̍h起來食；因為我請百姓ê時，tiâu故意kā你留teh到定tio̍h ê日。Hit日掃羅就kap撒母耳相kap食。
撒母耳記上 9 25| In tùi高ê所在落來，入城，撒母耳kap掃羅tī厝頂講話。
撒母耳記上 9 26| In早早起來，phah-phú光ê時，撒母耳tī厝頂叫掃羅講，起來ah，我beh送你tò去。掃羅就起來；伊kap撒母耳兩人出去外面。
撒母耳記上 9 27| In落去到城ê角頭，撒母耳kā掃羅講，Tio̍h吩咐奴僕事先咱去；奴僕就去；koh講，你請khiā-teh，我beh hō͘你聽上帝ê話。
撒母耳記上 10 1| 撒母耳the̍h一瓶油，倒tī掃羅ê頭殼，kā伊chim，講，這kiám m̄是耶和華抹你做伊ê業ê頭人mah？
撒母耳記上 10 2| 今á日你離開我了後，tī便雅憫交界ê Siat-sat，近拉結ê墓，beh tú-tio̍h兩人；in beh kā你講，你去chhē hiah-ê驢母，已經chhē-tio̍h；taⁿ你ê老父無teh掛慮驢，是teh煩惱你，講，我為tio̍h我ê kiáⁿ beh怎樣ah？
撒母耳記上 10 3| 你beh tùi-hia去，到Tha-po̍k ê橡樹hia，beh有三人tú-tio̍h你，in是beh去Pek-te̍k-lī到上帝hia，一個帶三隻山羊á，一個帶三個餅，一個帶一皮袋ê酒；
撒母耳記上 10 4| in beh問你平安，用兩個餅hō͘你；你就tùi in ê手接(chih)來。
撒母耳記上 10 5| Chit-tia̍p了後，你beh到上帝ê山，tī-hia有腓利士人防守ê兵；你到城ê時，beh tú-tio̍h一陣先知tùi高ê所在落來；tī in ê頭前有瑟，有lin-long鼓，有笛á，有琴；in lóng講先知話。
撒母耳記上 10 6| 耶和華ê神beh大大臨到你，你也beh kap in講先知話，你beh變做新ê人。
撒母耳記上 10 7| chiah-ê兆頭臨到你，你tio̍h thàn機會來做，因為上帝kap你tī-teh。
撒母耳記上 10 8| 你tio̍h事先我落去Kiat-kah，我也beh落去你hia，獻燒祭kap謝恩祭；你tio̍h thèng候七日，thèng候我到你hia，指示你tio̍h行ê事。
撒母耳記上 10 9| 伊oa̍t-tńg身beh離開撒母耳，上帝換新伊ê心；當hit日chiah-ê兆頭lóng應驗。
撒母耳記上 10 10| In已經到hit-ê山，有一陣先知人tú-tio̍h伊；上帝ê神大大臨到掃羅，伊就tī in中間講先知話。
撒母耳記上 10 11| 平素bat伊ê人，看伊tī先知中teh講先知話，就相kap講，Ki-sū ê kiáⁿ tú-tio̍h án-ni是怎樣？掃羅也列tī先知中mah？
撒母耳記上 10 12| Hit所在有一人應講，hiah-ê人ê老父是是誰 ah？Tùi án-ni，有一句俗語講，掃羅也列tī先知中mah？
撒母耳記上 10 13| 掃羅講先知話明白，就上去高ê所在。
撒母耳記上 10 14| 掃羅ê叔問掃羅kap伊ê奴僕講，lín去toh落？應講，去chhē驢母；chhē伊無，就去撒母耳hia。
撒母耳記上 10 15| 掃羅ê叔講，請你kā我講，撒母耳kā lín講甚麼。
撒母耳記上 10 16| 掃羅kā伊ê叔講，伊明明kā阮講驢母已經chhē-tio̍h lah。論到撒母耳所講國ê事，伊無kā伊講。
撒母耳記上 10 17| 撒母耳招集百姓到Bí-su-pa耶和華hia；
撒母耳記上 10 18| kā以色列人講，耶和華以色列ê上帝án-ni講，我chhōa以色列出埃及，救lín脫離埃及人ê手，也脫離lóng總hiah-ê制壓lín國ê手。
撒母耳記上 10 19| 總是lín今á日有棄sak lín ê上帝，就是本身救lín脫離一切患難艱苦ê；lín也對伊講，tio̍h設立王管理阮。Taⁿ lín tio̍h照lín ê支派，lín ê宗族，來khiā tī耶和華ê面前。
撒母耳記上 10 20| Tùi án-ni，撒母耳hō͘以色列眾支派近前來，就取tio̍h便雅憫ê支派；
撒母耳記上 10 21| koh hō͘便雅憫ê支派照in ê宗族近前來，就取tio̍h Má-te̍k-lī族；tùi hit中間koh取tio̍h Ki-su7e5 kiáⁿ掃羅；人chhē伊，也chhē-bōe-tio̍h。
撒母耳記上 10 22| 所以就koh問耶和華講，hit人有來chia á-bē？耶和華講，伊bih tī雜物ê中間。
撒母耳記上 10 23| In就走去，tùi-hia chhōa伊出來；伊khiā tī百姓ê中間，比眾百姓khah高一個頭殼。
撒母耳記上 10 24| 撒母耳kā眾百姓講，耶和華所揀ê人，tī百姓中無一個能比得伊，lín看見mah？眾百姓就大聲叫講，願王萬歲。
撒母耳記上 10 25| 撒母耳將國法對百姓講明，koh記tī冊裡，hē tī耶和華ê面前；然後撒母耳四散眾人，ta̍k-ê tò去in ê家。
撒母耳記上 10 26| 掃羅也tò去Ki-pí-a，到伊ê家；有一陣人，hō͘上帝感動伊ê心ê，tè伊去。
撒母耳記上 10 27| Hiah-ê匪類講，Chit人thái能救咱ah？就藐視掃羅，無送伊禮物；總是掃羅靜靜。
撒母耳記上 11 1| A-bûn人Ná-hat上到Ki-lia̍t ê Ngá-pí，紮營beh攻擊伊；Ngá-pí ê眾人kā Ná-hat講，你kap阮立約，阮就beh服事你。
撒母耳記上 11 2| A-bûn人Ná-hat應講，我kap lín立約，tio̍h án-ni，就是iah lín眾人ê chiàⁿ目，我thang用chit-ê來凌辱以色列人。
撒母耳記上 11 3| Ngá-pí ê長老kā伊講，求你寬容阮七日，hō͘阮差人去以色列ê全景；若無人救阮，阮就出來就你。
撒母耳記上 11 4| 所差ê人到掃羅ê Ki-pí-a，將chiah-ê話講hō͘百姓聽；百姓就lóng開聲哮。
撒母耳記上 11 5| 掃羅tú-tn̄g tùi田裡趕牛tò來；掃羅講，百姓為啥事啼哭？In就將Ngá-pí人ê話kā伊講。
撒母耳記上 11 6| 掃羅聽見chiah-ê話，上帝ê神大大感動伊；伊大受氣。
撒母耳記上 11 7| 伊就將一對牛切一塊一塊，交代使者送到以色列ê全景，講，見若無出來跟tè掃羅kap撒母耳ê，也beh án-ni款待伊ê牛。耶和華hō͘百姓驚，in就lóng出來親像一人。
撒母耳記上 11 8| Tī Pí-sek點算hiah-ê人；以色列人有三十萬，猶大人有三萬。
撒母耳記上 11 9| In kā所差ê人講，Lín tio̍h án-ni回覆Ki-lia̍t ê Ngá-pí人，講，明á日將近中晝ê時，lín beh得tio̍h拯救；所差ê人tò去kā Ngá-pí人講，in就歡喜。
撒母耳記上 11 10| Ngá-pí人就kā A-bûn人講，明á日阮beh出來就lín，lín thang chhut-chāi意思款待阮。
撒母耳記上 11 11| 隔日掃羅分百姓做三隊，tī五更早ê時，入A-bûn人ê軍營，phah死in到日beh晝(tàu)；所chhun ê人lóng走四散，無兩人相kap tòa一位。
撒母耳記上 11 12| 百姓kā撒母耳講，Hit-ê講，掃羅kiám會管轄咱ê是是誰 ah？Tio̍h掠hiah-ê人出來，阮beh thâi死伊。
撒母耳記上 11 13| 掃羅講，今á日一人也m̄-thang thâi死；因為今á日耶和華拯救以色列。
撒母耳記上 11 14| 撒母耳kā百姓講，來ah，咱來去Kiat-kah，tī-hia重再建立國。
撒母耳記上 11 15| 眾百姓就去Kiat-kah；tī Kiat-kah當耶和華ê面前設立掃羅做王；in tī-hia獻謝恩祭tī耶和華ê面前。掃羅kap以色列眾人大大歡喜。
撒母耳記上 12 1| 撒母耳kā以色列眾人講，見若lín對我所講ê話，我lóng有聽見，設立一個王管lín。
撒母耳記上 12 2| 看ah，taⁿ有一個王行tī lín ê面前；我已經老，頭毛白；我ê kiáⁿ lóng tī lín chia；我tùi少年到taⁿ，lóng行tī lín ê面前。
撒母耳記上 12 3| 我tī-chia，lín tio̍h tī耶和華ê面前kap祂所抹油ê ê面前，kā我做干證；我有牽是誰 ê牛？牽是誰 ê驢？欺負是誰？壓制是誰？ tùi 是誰 ê手受pò͘賂，致到遮我ê目睭？若有，我beh還lín。
撒母耳記上 12 4| In講，你m̄-bat欺負阮，m̄-bat壓制阮，也m̄-bat tùi人ê手the̍h甚麼物。
撒母耳記上 12 5| 伊ka7in講，Lín tī我ê手無chhē-tio̍h甚麼物，今á日耶和華對lín做干證，祂所抹油ê，也做干證；in講，祂做干證。
撒母耳記上 12 6| 撒母耳kā百姓講，前設立摩西、亞倫ê，chhōa lín ê列祖出埃及ê，是耶和華。
撒母耳記上 12 7| Taⁿ lín tio̍h khiā-teh，我beh tī耶和華ê面前kap lín辯論耶和華對lín kap lín ê列祖所行一切公義ê事。
撒母耳記上 12 8| 前雅各到埃及，也lín ê列祖求叫耶和華，hit時耶和華就差摩西、亞倫chhōa lín ê列祖出埃及，hō͘ in khiā起tī chit-ê所在。
撒母耳記上 12 9| 總是in bōe記得耶和華in ê上帝，祂就賣in hō͘ Hā-só ê軍長Se-se-la̍h ê手，kap腓利士人ê手，kap Mô͘-ap王ê手，致到hiah-ê人來攻擊in。
撒母耳記上 12 10| In求叫耶和華講，阮有罪lah，因為阮有離開耶和華，去服事Pa-le̍k kap A-su-tha-lio̍k；taⁿ求你救阮脫離阮ê對敵ê手，阮beh服事你。
撒母耳記上 12 11| 耶和華就差Iâ-lō͘-pa-le̍k、Pí-tàn、Iâ-hut-tha、撒母耳，救lín脫離四圍ê對敵ê手，lín chiah平安khiā起。
撒母耳記上 12 12| Lín看見A-bûn人ê王Ná-hat來攻擊lín，就對我講，M̄-ah，阮定tio̍h beh一個王管理阮；其實耶和華lín ê上帝是lín ê王。
撒母耳記上 12 13| Taⁿ看lín所揀所求ê王tī-chia；看ah，耶和華已經設立王管lín。
撒母耳記上 12 14| Lín若敬畏耶和華，服事伊，聽伊ê話，無違背耶和華ê命令，lín kap管轄lín ê王也順thàn耶和華lín ê上帝就好。
撒母耳記上 12 15| 設使lín m̄聽thàn耶和華ê話，違背耶和華ê命令，耶和華ê手beh攻擊lín，親像前攻擊lín ê祖公一樣。
撒母耳記上 12 16| Taⁿ lín tio̍h khiā-teh，來看耶和華tī lín ê目睭前所beh行ê大事。
撒母耳記上 12 17| 今á日kiám m̄是割小麥ê時mah？我求耶和華，伊beh起雷落雨；hō͘ lín也知也看出，lín為家己求設立王ê事，是tī耶和華ê面前所犯ê罪真大。
撒母耳記上 12 18| Tùi án-ni，撒母耳求叫耶和華；耶和華就tī chit日起雷落雨；眾百姓就真驚耶和華kap撒母耳。
撒母耳記上 12 19| 眾百姓kā撒母耳講，求你替你chiah-ê奴僕求耶和華你ê上帝，免得阮死無；因為阮為家己求一個王，真正是加添罪tī罪ê頂面。
撒母耳記上 12 20| 撒母耳kā百姓講，莫得驚，lín雖然行chit-ê pháiⁿ，總是m̄-thang偏離無tè耶和華；獨獨tio̍h盡心服事耶和華；
撒母耳記上 12 21| m̄-thang偏離，因為偏離就是thàn虛假ê物，無利益，也無拯救ê，因為in是虛假。
撒母耳記上 12 22| 耶和華為tio̍h家己ê大名的確無棄sak伊ê百姓；因為耶和華歡喜用lín做伊ê百姓。
撒母耳記上 12 23| 論到我替lín祈禱，決斷無停soah，致到得罪耶和華；我beh用好koh正直ê路指示lín。
撒母耳記上 12 24| 獨獨lín tio̍h敬畏耶和華，誠心實意服事伊；因為lín tio̍h siàu念伊為lín所行ê事怎樣ê大。
撒母耳記上 12 25| Lín若猶原做pháiⁿ，lín kap lín ê王beh做一下滅無。
撒母耳記上 13 1| 掃羅tú-á坐位ê年歲做以色列王兩年。
撒母耳記上 13 2| 掃羅就為家己tùi以色列中揀三千人；兩千跟tè掃羅tī Bi̍t-boa̍t kap Pek-te̍k-lī山，一千跟tè約拿單tī便雅憫ê Ki-pí-a；其餘ê人，伊差in tò去ta̍k人ê布棚。
撒母耳記上 13 3| 約拿單phah Ka-pa腓利士人ê軍營，腓利士人聽見。掃羅就pûn哨角tī全地，講，希伯來人tio̍h聽ah。
撒母耳記上 13 4| 以色列眾人聽見掃羅phah腓利士人ê軍營，koh聽見以色列人hō͘腓利士人厭惡，百姓就跟tè掃羅，聚集tī Kiat-kah。
撒母耳記上 13 5| 腓利士人聚集beh kap以色列人交戰；有車三萬張，馬兵六千，步兵親像海邊ê沙hiah-chōe；就上來，tī Pek-a-bûn東勢ê Bi̍t-boa̍t紮營。
撒母耳記上 13 6| 以色列人看見家己危急，因為百姓窘迫，就家己bih tī山洞、樹林、石穴，險要ê所在，kap深坑。
撒母耳記上 13 7| 也有希伯來人過約旦到Ka-te̍k kap Ki-lia̍t地。掃羅iáu-kú tī Kiat-kah；百姓lóng ngia̍uh-ngia̍uh-chhoah來跟tè伊。
撒母耳記上 13 8| 掃羅照撒母耳所定tio̍h ê日期，thèng候七日。撒母耳iáu未來Kiat-kah，百姓離開伊四散去。
撒母耳記上 13 9| 掃羅講，將燒祭kap謝恩祭帶來我chia；伊就獻燒祭。
撒母耳記上 13 10| 伊獻燒祭tú-á明白，看ah，撒母耳到lah；掃羅出去迎接伊，beh kā伊請安。
撒母耳記上 13 11| 撒母耳講，你做甚麼tāi ah？掃羅講，因為我看見百姓四散離開我，你也無照所定tio̍h ê日期到，koh腓利士人已經聚集tī Bi̍t-boa̍t；
撒母耳記上 13 12| 所以我講，腓利士人beh到Kiat-kah攻擊我，也我iáu未求耶和華施恩，我就勉強獻燒祭。
撒母耳記上 13 13| 撒母耳對掃羅講，你做戇事lah，因為你無遵守耶和華你上帝所命令你ê誡命；beh是有守，耶和華就堅固你ê王位tī以色列中到永遠。
撒母耳記上 13 14| Taⁿ你ê王位無久長；耶和華已經chhē-tio̍h合伊ê心意ê一人；koh耶和華也定tio̍h伊做伊ê百姓ê頭，因為你無遵守耶和華所命令你ê。
撒母耳記上 13 15| 撒母耳就起來，tùi Kiat-kah上去便雅憫ê Ki-pí-a。掃羅點算tè伊ê人，約略有六百人。
撒母耳記上 13 16| 掃羅kap伊ê kiáⁿ約拿單，kap tè in ê人，lóng tiàm tī便雅憫ê Ka-pa。總是腓利士人紮營tī Bi̍t-boa̍t；
撒母耳記上 13 17| 有搶劫ê tùi腓利士ê軍營中出來，分做三隊；一隊 oat tùi Gô-hut-la̍h ê路，到Su-a ê地去；
撒母耳記上 13 18| koh一隊oat tùi Pek-hô-lûn ê路去；koh一隊 oat tùi Sé-pho-im ê山谷對面地界ê路，ǹg曠野去。
撒母耳記上 13 19| Hit時以色列全地無一個phah鐵師傅，因為腓利士人講，驚了希伯來人製造劍kap鎗。
撒母耳記上 13 20| 以色列人beh磨利伊ê犁、耙(pē) 、斧頭、鋤頭，ta̍k人tio̍h落去腓利士人hia；
撒母耳記上 13 21| 若beh lòe鋤頭、犁、三齒ê叉、斧頭，kap趕牛ê鐵刺，tio̍h一pim ê工錢；
撒母耳記上 13 22| 所以到交戰ê日，tè掃羅kap約拿單ê人無一個手裡有劍有鎗ê；獨獨掃羅kap伊ê kiáⁿ約拿單有。
撒母耳記上 13 23| 腓利士防守ê兵出去到Bi̍t-boa̍t ê隘(ài)口。
撒母耳記上 14 1| 有一日掃羅ê kiáⁿ約拿單kā kia̍h伊ê軍器ê少年人講，來，咱來去hit-pêng，到腓利士人軍營hia；總是伊無kā in老父講。
撒母耳記上 14 2| 掃羅tī Ki-pí-a ê極頭，坐tī Bí-ki-lûn ê石榴樹腳；tè伊ê約略有六百人；
撒母耳記上 14 3| koh有A-hi-tu̍t ê kiáⁿ A-hi-a，帶í-hut-tek，是Í-ka-phok ê兄，Hui-nî-hap ê kiáⁿ，Í-lī ê孫，就是tī Sī-lô做耶和華ê祭司ê。百姓m̄知約拿單去。
撒母耳記上 14 4| 約拿單beh去腓利士ê軍營，所beh過hiah-ê隘口ê中間，chit-pêng有石ê山尖，hit-pêng也有石ê山尖，一個名Pò-siat，一個名Se-nî；
撒母耳記上 14 5| 一個石ê山尖tī北pêng，kap Bi̍t-boa̍t相對，一個石ê山尖tī南pêng，kap Ka-pa相對。
撒母耳記上 14 6| 約拿單kā kia̍h伊ê 軍器ê少年人講，來，咱來去無受割禮ê人ê軍營hia，kiám-chhái耶和華beh替咱做tāi-chì；因為耶和華ê救人，無限定人ê chōe少。
撒母耳記上 14 7| Kia̍h伊ê 軍器ê kā伊講，照你ê心所ài-ê lóng行伊，thang進前去；我kap你同心，beh tè你去。
撒母耳記上 14 8| 約拿單講，咱beh經過到hiah-ê人hia，hō͘ in看見咱；
撒母耳記上 14 9| in若án-ni kā咱講，Lín khiā-teh，thèng候阮到lín hia，咱就定定khiā-teh，無上去in hia。
撒母耳記上 14 10| In若講，Lín上來阮chia，咱就上去；因為耶和華將in交tī咱ê手，chit-ê話thang做咱ê證據。
撒母耳記上 14 11| 兩人就hō͘腓利士防守ê兵看見；腓利士人講，希伯來人tùi所bih ê洞出來。
撒母耳記上 14 12| 防守ê兵kā約拿單kap kia̍h伊ê 軍器ê人講，Lín上來阮chia，阮有一項tāi-chì beh報lín；約拿單就kā kia̍h伊ê ke-si ê講，你tè我上去；因為耶和華將in交tī以色列人ê手。
撒母耳記上 14 13| 約拿單就用手擒腳踜(lèng)上去，kia̍h伊ê 軍器ê人tè伊。腓利士人倒tī約拿單ê面前，kia̍h伊ê 軍器ê人也tè伊ê後面來thâi in。
撒母耳記上 14 14| 約拿單kap kia̍h伊ê 軍器ê人起頭所thâi ê，約略二十人，lóng是tī半畝(bó͘)園ê犁溝。
撒母耳記上 14 15| Tùi án-ni，tī營盤，tī田野，tī眾百姓ê中間，lóng ngia̍uh-ngia̍uh-chhoah；防守ê兵kap搶劫ê兵也lóng ngia̍uh-ngia̍uh-chhoah；地也振動，致到ngia̍uh-ngia̍uh-chhoah到極。
撒母耳記上 14 16| Tī便雅憫ê Ki-pí-a，掃羅守望ê兵teh看，看見腓利士ê眾軍兵四散，四界亂亂走。
撒母耳記上 14 17| 掃羅就kā tè伊ê百姓講，Lín點算，看是誰對咱chia出去；in點算了，就知約拿單kap kia̍h伊ê 軍器ê人無tī-teh。
撒母耳記上 14 18| 掃羅kā A-hi-a講，你tio̍h帶上帝ê約櫃來；因為hit時上帝ê約櫃tī以色列人ê所在。
撒母耳記上 14 19| 掃羅kap祭司講話ê時，腓利士營中hán-hōa ê聲ná久ná大。掃羅就kā祭司講，免動你ê手。
撒母耳記上 14 20| 掃羅kap tè伊ê百姓lóng聚集，來到戰場；看見腓利士人ta̍k-ê用刀相殘，真大亂。
撒母耳記上 14 21| 以前óa腓利士人ê希伯來人，tùi四方tè到伊ê營ê，taⁿ也反tńg來幫贊tè掃羅kap約拿單ê以色列人。
撒母耳記上 14 22| Hiah-ê bih tī Í-hoat-liân山地ê以色列人，聽見腓利士人逃走，in就出來jip-óa in ê後面，來交戰。
撒母耳記上 14 23| Hit日耶和華拯救以色列；直直戰到Pek-a-bûn。
撒母耳記上 14 24| Hit日以色列人真困苦，因為掃羅ǹg百姓chiù-chōa講，無等到日暗，thèng候我報我ê對敵ê冤仇ê事先，食物ê人tio̍h受咒詛；所以百姓無食甚麼。
撒母耳記上 14 25| 眾百姓入樹林，看見有蜜tī地上。
撒母耳記上 14 26| 百姓入樹林，看見有蜜teh滴；總是無人敢用手the̍h入嘴，因為百姓驚hiah-ê chiù-chōa ê話。
撒母耳記上 14 27| 約拿單無聽見in老父ǹg百姓chiù-chōa，所以伸伊手裡ê柺á尾tuh tī蜜pô͘；伊ê手oat到嘴裡；目睭就金。
撒母耳記上 14 28| 百姓中有一人kā伊講，你ê老父ǹg百姓嚴嚴chiù-chōa，講，今á日食甚麼ê，tio̍h受咒詛。百姓就真厭倦。
撒母耳記上 14 29| 約拿單講，我ê父害tio̍h chit-ê地方；lín看，我試只一點á蜜，目睭就金。
撒母耳記上 14 30| 何況百姓今á日若chhut-chāi意思食in所搶對敵ê物，phah死腓利士人kiám無koh khah-chōe mah？
撒母耳記上 14 31| Hit日in phah腓利士人，tùi Bi̍t-boa̍t到A-ngá-lûn；百姓真厭倦。
撒母耳記上 14 32| 百姓就趕緊走去the̍h所搶ê羊、牛、牛á-kiáⁿ，thâi tī地裡；肉iáu有血，就食伊。
撒母耳記上 14 33| 有人kā掃羅講，百姓得罪耶和華lah，因為in食iáu有血ê肉。伊講，Lín差謬lah；taⁿ tio̍h kō大塊石來我chia。
撒母耳記上 14 34| 掃羅koh講，Lín tio̍h四界行tī百姓ê中間，kā in講，ta̍k人牽in ê牛，ta̍k人牽ê羊，來我chia；tī-chia thâi來食；m̄-thang食iáu有血ê肉，來得罪耶和華。Hit暝百姓ta̍k人牽in ê牛去hia thâi。
撒母耳記上 14 35| 掃羅kā耶和華起一座壇；這是伊頭一pái kā耶和華起ê壇。
撒母耳記上 14 36| 掃羅講，咱taⁿ tio̍h透暝落去jip腓利士人，搶in，到天光，無留in一人。百姓講，你所看做好ê，就行伊。祭司講，咱tio̍h來chia，親近上帝。
撒母耳記上 14 37| 掃羅問上帝講，我tio̍h落去jip腓利士人á m̄免？你beh將in交hō͘以色列ê手mah？hit日上帝無應伊。
撒母耳記上 14 38| 掃羅講，Lín百姓中ê序大lóng tio̍h上來chia，查明今á日chit-ê罪是在tī甚麼？
撒母耳記上 14 39| 我kí救以色列永活ê耶和華來講，雖然我ê kiáⁿ約拿單，伊也tio̍h死。總是百姓中無一人應伊。
撒母耳記上 14 40| 伊就kā以色列ê眾人講，Lín khiā chit-pêng，我kap我ê kiáⁿ約拿單khiā hit-pêng。百姓對掃羅講，你看做好ê就行伊。
撒母耳記上 14 41| 掃羅kā耶和華以色列ê上帝講，求你指示實情；tùi án-ni，liam-tio̍h約拿單kap掃羅，百姓lóng無tāi-chì。
撒母耳記上 14 42| 掃羅講，Tio̍h tī我kap我ê kiáⁿ約拿單ê中間來liam-khau；就liam-tio̍h約拿單。
撒母耳記上 14 43| 掃羅kā約拿單講，你kā我講你做甚麼事。約拿單講，我實在用手裡ê柺á尾ùn一點á蜜來試bāi-teh；án-ni我tio̍h死ah。
撒母耳記上 14 44| 掃羅講，約拿單ah，你的確tio̍h死；願上帝án-ni行，也比án-ni iáu khah重。
撒母耳記上 14 45| 百姓kā掃羅講，約拿單已經行chit-ê大ê拯救tī以色列ê，伊tio̍h死mah？決斷m̄-thang；阮指永活ê耶和華來講，伊一支頭毛也的確無ka-la̍uh tī地裡，因為伊今á日kap上帝相kap做tāi-chì。Tùi án-ni，百姓救約拿單免死。
撒母耳記上 14 46| 掃羅就上去，無追jip腓利士人。腓利士人也去伊本所在。
撒母耳記上 14 47| 掃羅掌國ê權柄，治理以色列，去kap四圍lóng總ê對敵交戰，就是攻擊Mô͘-ap人、A-bûn人、Í-tong，kap Só-pa chiah-ê王，kap腓利士人；伊無論所去，lóng khah贏。
撒母耳記上 14 48| 掃羅奮勇攻擊A-má-le̍k人，救以色列脫離搶in ê人ê手。
撒母耳記上 14 49| 掃羅ê kiáⁿ是約拿單、E̍k-si-úi、Be̍k-ki-su-a；伊兩個cha-bó͘-kiáⁿ ê名，大ê名叫Bí-la̍h，細ê名叫Bí-kah。
撒母耳記上 14 50| 掃羅ê bó͘，名叫A-hi-loán，是A-hi-má-su ê cha-bó͘-kiáⁿ；伊ê軍長，名叫Ap-nî-jíⁿ，是Nî-jíⁿ ê kiáⁿ，Nî-jíⁿ是掃羅ê叔。
撒母耳記上 14 51| 掃羅ê老父Ki-sū；Ap-nî-jíⁿ ê老父Nî-jíⁿ，就是A-piat ê kiáⁿ。
撒母耳記上 14 52| 掃羅一生常常kap腓利士人大交戰；掃羅見若看見有能力ê人，á是勇士，就招集來óa伊。
撒母耳記上 15 1| 撒母耳kā掃羅講，耶和華差我用油抹你，設立你做王，治理伊ê百姓以色列，所以你tio̍h聽耶和華所講ê話。
撒母耳記上 15 2| 萬軍ê耶和華án-ni講，以色列人出埃及ê時，A-má-le̍k人怎樣款待in，怎樣截(chia̍t)in ê路，我lóng記得；
撒母耳記上 15 3| taⁿ你tio̍h去phah A-má-le̍k，一盡滅無in所有ê，莫得保惜in；將男、女、gín-ná、食奶ê，kap牛、羊、駱駝，kap驢，一盡thâi死in。
撒母耳記上 15 4| 掃羅就招集百姓tī Thê-la̍h-in，點算in，共步兵二十萬，猶大人一萬。
撒母耳記上 15 5| 掃羅到A-má-le̍k ê城，埋伏tī山谷中。
撒母耳記上 15 6| 掃羅kā Ki-nî人講，Lín落去離開A-má-le̍k人，免得我將lín kap in做一下剿滅；因為以色列人出埃及ê時，lín bat好款待in；tùi án-ni，Ki-nî人離開A-má-le̍k人去。
撒母耳記上 15 7| 掃羅phah A-má-le̍k人，tùi Hap-hui-la̍h到埃及頭前ê Su-jíⁿ。
撒母耳記上 15 8| 伊活活掠A-má-le̍k王A-kah，用刀一盡thâi死伊ê眾百姓。
撒母耳記上 15 9| 總是掃羅kap百姓保惜A-kah，也保惜siōng好ê羊、牛、牛á、羊á，kap一切好ê物，m̄肯剿滅伊；見若下賤m̄成物ê，lóng一盡thâi死。
撒母耳記上 15 10| Hit時耶和華ê話臨到撒母耳講，
撒母耳記上 15 11| 我為tio̍h設立掃羅做王來退悔，因為伊oa̍t-tńg去無tè我，無遵守我ê命令。撒母耳真慼心，thong暝求耶和華。
撒母耳記上 15 12| 撒母耳隔早起，透早beh去迎接掃羅；有人kā撒母耳講，掃羅到Ka-bi̍t，tī-hia為家己khiā石碑，koh oa̍t-tńg過去，落到Kiat-kah。
撒母耳記上 15 13| 撒母耳到掃羅hia，掃羅kā伊講，願耶和華賜福你，我已經遵守耶和華ê命令lah。
撒母耳記上 15 14| 撒母耳講，Án-ni，就chit-ê羊me̍h-me̍h哮入我ê耳孔，kap我所聽牛teh mā，是甚麼因端？
撒母耳記上 15 15| 掃羅講，In tùi A-má-le̍k人hia帶來ê；因為百姓保惜siōng好ê羊、牛，beh獻hō͘耶和華你ê上帝；其餘ê阮lóng剿滅。
撒母耳記上 15 16| 撒母耳kā掃羅講，你恬恬，我beh將耶和華昨暝所kā我講ê，kā你講。伊kā伊講，請講。
撒母耳記上 15 17| 撒母耳講，早你雖然家己看做微細，kiám m̄是受設立做以色列支派ê頭mah？耶和華用油抹你做王，來治理以色列；
撒母耳記上 15 18| koh耶和華差你起身去，吩咐你講，A-má-le̍k人是有罪ê人，你去一盡剿滅伊，koh kap in交戰，到in lóng滅；
撒母耳記上 15 19| 你啥事無thàn耶和華ê話，趕緊去搶物，行耶和華所看做pháiⁿ ê事ah？
撒母耳記上 15 20| 掃羅kā撒母耳講，我實在有聽thàn耶和華ê命令，行耶和華所差我行ê路，掠A-má-le̍k王A-kah來，一盡滅A-má-le̍k人；
撒母耳記上 15 21| 獨獨百姓tùi所搶ê物ê中間，取羊、牛，應該獻ê物ê siōng好ê，beh tī Kiat-kah祭獻耶和華你ê上帝。
撒母耳記上 15 22| 撒母耳講，耶和華歡喜燒祭祭祀，kiám親像歡喜人遵thàn耶和華ê話mah？看ah，遵thàn贏過獻祭，聽thàn是贏過羊káng ê油。
撒母耳記上 15 23| 因為背叛是親像行邪術ê罪，硬心是親像服事虛假，親像拜偶像；為tio̍h你棄sak耶和華ê話，伊也棄sak你，無hō͘你做王。
撒母耳記上 15 24| 掃羅對撒母耳講，我有罪，因為我有犯tio̍h耶和華ê命令kap你ê話，是tùi我驚百姓，聽in ê話。
撒母耳記上 15 25| Taⁿ求你赦免我ê罪，kap我tò去，hō͘我thang敬拜耶和華。
撒母耳記上 15 26| 撒母耳kā掃羅講，我m̄ kap你tò去；因為你棄sak耶和華ê命令，耶和華也棄sak你，無hō͘你做以色列ê王。
撒母耳記上 15 27| 撒母耳oa̍t-tńg身beh去，掃羅就khiú伊ê衫á裾，衫就拆斷。
撒母耳記上 15 28| 撒母耳kā伊講，今á日耶和華hō͘以色列國kap你絕斷，也是án-ni，將伊賞賜你ê厝邊ê一個，比你khah好ê。
撒母耳記上 15 29| 以色列ê大顯赫(hián-hek)ê，無白賊，也無退悔；因為伊m̄是世間人，有退悔。
撒母耳記上 15 30| 掃羅講，我有罪；雖然án-ni，求你尊重我tī我ê百姓ê長老kap以色列人ê面前，kap我tò去，hō͘我敬拜耶和華你ê上帝。
撒母耳記上 15 31| 撒母耳就oa̍t-tńg身tè掃羅去；掃羅就敬拜耶和華。
撒母耳記上 15 32| 撒母耳講，Lín tio̍h帶A-má-le̍k王A-kah來我chia。A-kah就安心來到伊ê面前；A-kah講，死無ê艱苦的確過去lah。
撒母耳記上 15 33| 撒母耳講，你ê刀bat hō͘婦人人無kiáⁿ，án-ni你ê老母tī婦人人中也beh無kiáⁿ；tùi án-ni，撒母耳tī Kiat-kah，耶和華ê面前，將A-kah破kui塊。
撒母耳記上 15 34| 撒母耳去La̍h-má；掃羅上去伊ê厝，到掃羅ê Ki-pí-a。
撒母耳記上 15 35| 撒母耳到伊死ê日，無koh來見掃羅；因為撒母耳為tio̍h掃羅憂悶。耶和華因為設立掃羅做以色列王也退悔。
撒母耳記上 16 1| 耶和華kā撒母耳講，我已經棄sak掃羅，無hō͘伊做以色列王，你為tio̍h伊憂悶beh到jōa久ah？你tio̍h用角貯油滿滿；去ah，我beh差你去伯利恆人耶西hia；因為我tī伊ê kiáⁿ ê中間備辦一個王。
撒母耳記上 16 2| 撒母耳講，我怎樣thang去？掃羅若聽見，伊beh thâi我。耶和華講，你thang帶一隻牛á kap你去，就講，我來是beh祭獻耶和華。
撒母耳記上 16 3| 你tio̍h請耶西來赴chit-ê祭祀；我beh指示你所應該行ê事；我所指示你ê人，你tio̍h替我kā伊抹油。
撒母耳記上 16 4| 撒母耳就照耶和華ê話去行，到伯利恆；城裡hiah-ê長老lóng ngia̍uh-ngia̍uh-chhoah，出來迎接伊講，你來是為tio̍h平安mah？
撒母耳記上 16 5| 伊講，為tio̍h平安；我是beh祭獻耶和華；lín tio̍h清氣家己，來kap我赴祭祀。撒母耳就hō͘耶西kap伊hiah-ê kiáⁿ清氣，叫in來赴祭祀。
撒母耳記上 16 6| In已經來，撒母耳看見Í-lī-ap，意思講，耶和華所beh抹油ê，果然tī伊ê面前。
撒母耳記上 16 7| 總是耶和華kā撒母耳講，莫得看伊ê容貌，kap伊身軀ê大漢；chit人是我所拒絕；因為耶和華teh看無親像人teh看；人看外貌，耶和華是看心內。
撒母耳記上 16 8| 耶西叫A-pí-ná-ta̍t，hō͘伊tùi撒母耳ê面前經過；撒母耳講，耶和華也無揀chit人。
撒母耳記上 16 9| 耶西koh叫Sa-má經過；伊講，耶和華也無揀chit-ê。
撒母耳記上 16 10| 耶西hō͘伊hiah-ê kiáⁿ七個，lóng tùi撒母耳ê面前經過。撒母耳kā耶西講，耶和華也無揀chiah-ê。
撒母耳記上 16 11| 撒母耳kā耶西講，你ê kiáⁿ lóng tī-chia mah？伊應講，Iáu有一個soah尾ê，taⁿ teh飼羊。撒母耳kā耶西講，你差人chhōa伊來，因為伊iáu未來，咱無beh坐桌。
撒母耳記上 16 12| 就差人chhōa伊入來；伊是赤色，目睭清秀，生做好看。耶和華講，chit人就是，你起來kā伊抹油。
撒母耳記上 16 13| 撒母耳就用角內ê油，tī伊hiah-ê兄ê中間抹伊；tùi hit日起，耶和華ê神大大臨到大衛。撒母耳起身tò去La̍h-má。
撒母耳記上 16 14| 耶和華ê神離開掃羅，有pháiⁿ神tùi耶和華hia來，攪擾伊。
撒母耳記上 16 15| 掃羅ê人臣對伊講，看ah，taⁿ有一個pháiⁿ神tùi上帝hia來攪擾你；
撒母耳記上 16 16| 阮ê主tio̍h命令跟隨你面前ê人臣chhē一個gâu彈琴ê來；tùi上帝hia來ê pháiⁿ神臨到你ê時，hō͘伊用手彈琴，你就好。
撒母耳記上 16 17| 掃羅kā伊ê人臣講，Lín kā我chhē一個gâu彈琴ê，chhōa來我chia。
撒母耳記上 16 18| 少年人中有一個講，我bat看見伯利恆人耶西一個kiáⁿ gâu彈琴，是大勇士，koh是戰士，講話有智慧，面貌好看，耶和華也kap伊tī-teh。
撒母耳記上 16 19| 掃羅差使者去見耶西，講，差你ê kiáⁿ大衛，就是hit-ê飼羊ê，來我chia。
撒母耳記上 16 20| 耶西就用驢載餅，kap一皮袋ê酒，kap一隻山羊á，交伊ê kiáⁿ大衛，送hō͘掃羅。
撒母耳記上 16 21| 大衛到掃羅hia，跟隨tī伊ê面前；掃羅真疼伊；大衛就做掃羅kia̍h 軍器ê人。
撒母耳記上 16 22| 掃羅差人去見耶西講，求你容允大衛跟隨tī我面前，因為伊得tio̍h恩典tī我ê目睭前。
撒母耳記上 16 23| Tùi上帝hia來ê pháiⁿ神臨到掃羅ê時，大衛就the̍h琴用手來彈；掃羅就寬心，得tio̍h好，pháiⁿ神離開伊。
撒母耳記上 17 1| 腓利士人聚集in ê軍兵，beh交戰，聚集tī屬猶大ê So-ko；紮營tī Í-hut-tāi-bín，tī So-ko kap A-se-ka ê中間。
撒母耳記上 17 2| 掃羅kap以色列人也聚集，紮營tī Í-la̍h ê山谷，排隊伍抵敵腓利士人。
撒母耳記上 17 3| 腓利士人khiā tī chit-pêng ê山，以色列人khiā tī hit-pêng ê山，中間有山谷。
撒母耳記上 17 4| Tùi腓利士ê營中有一個戰將出來，名叫Ko-lī-à，是Ka-te̍k人，身軀高六肘koh一掠；
撒母耳記上 17 5| 頭戴銅盔，身穿有鱗(lân) ê戰甲，伊ê戰甲ê銅，有五千sià-khek-le̍k ê重；
撒母耳記上 17 6| 大腿穿銅裙，肩頭中背銅ê撠(kek)；
撒母耳記上 17 7| 鎗柄大親像布機ê軸心；鎗尾ê鐵有六百sià-khek-le̍k ê重；有一個kōaⁿ藤牌ê行tī伊ê頭前。
撒母耳記上 17 8| 伊khiā-teh對以色列ê軍隊hoah，kā in講，Lín出來排隊伍beh啥事ah？我kiám m̄是腓利士人，lín kiám m̄是掃羅ê奴僕mah？Lín中間揀一人，hō͘伊落來我chia；
撒母耳記上 17 9| 伊若會kap我相thâi，thâi死我，阮就beh做lín ê奴才；我若khah贏伊，thâi死伊，lín就beh做阮ê奴才，服事阮。
撒母耳記上 17 10| Hit-ê腓利士人koh講，我今á日藐視以色列chiah-ê軍隊；lín叫一人出來，kap我相thâi。
撒母耳記上 17 11| 掃羅kap以色列眾人聽見腓利士人chiah-ê話，就真忍，真驚。
撒母耳記上 17 12| 大衛是猶大伯利恆ê Í-hoat-tha人耶西ê kiáⁿ。耶西有八個kiáⁿ；當掃羅ê時，耶西年歲chōe，tī人ê中間算是老人。
撒母耳記上 17 13| 耶西hiah-ê kiáⁿ，三個khah序大ê tè掃羅去出征；去出征hit三個kiáⁿ，大ê名Í-lī-ap，第二A-pí-ná-ta̍t，第三個Sa-má。
撒母耳記上 17 14| 大衛是第一細ê；hit三個khah序大ê跟tè掃羅。
撒母耳記上 17 15| 大衛往來tī掃羅ê所在，tī伯利恆飼伊ê老父ê羊。
撒母耳記上 17 16| Hit-ê腓利士人早暗出來khiā-teh tián，歷過四十日。
撒母耳記上 17 17| 耶西kā伊ê kiáⁿ大衛講，你tio̍h kā你hiah-ê兄帶烘ê五穀一i-hoat，kap chit十個餅，緊緊去軍營，hō͘你hiah-ê兄；
撒母耳記上 17 18| koh帶chit十個牛奶餅，送hō͘ in ê千總，koh問你ê兄平安無，帶伊ê證據來。
撒母耳記上 17 19| 掃羅kap大衛三個兄，kap以色列眾人，tī Í-la̍h ê山谷，kap腓利士人交戰。
撒母耳記上 17 20| 大衛透早起來，用羊群放交一個顧守ê人，照耶西所命令伊ê，帶食物去到排列車ê所在；軍兵tú-á出去到戰場，hoah beh交戰。
撒母耳記上 17 21| 以色列人kap腓利士人lóng排列隊伍，兩pêng ê軍隊相對。
撒母耳記上 17 22| 大衛用物件交代顧物件ê人ê手，走到戰場，請安伊ê兄。
撒母耳記上 17 23| Kap in講話ê時，看ah，hit-ê戰將，就是Ka-te̍k ê腓利士人，名Ko-lī-à，tùi腓利士ê隊伍出來，照前所講ê來講；大衛聽見。
撒母耳記上 17 24| 以色列眾人看見hit人就走閃伊，盡在驚。
撒母耳記上 17 25| 以色列人講，Chit-ê上來ê人，你有看見mah？伊上來，是beh藐視以色列；若有人能thâi死伊，王beh hō͘伊大好額，將伊ê cha-bó͘-kiáⁿ嫁伊，koh hō͘伊老父一家tī以色列中免納稅當差。
撒母耳記上 17 26| 大衛問khiā tī伊身邊hiah-ê人，有人thâi死chit-ê腓利士人，洗除以色列ê見笑，beh怎樣款待伊ah？chit-ê無受割禮ê腓利士人是是誰，敢藐視永活上帝ê軍隊mah？
撒母耳記上 17 27| 百姓照前ê話應伊，講，若有人能thâi死chit人，beh án-ni款待伊。
撒母耳記上 17 28| 大衛ê大兄Í-lī-ap聽見伊kap人teh講話，Í-lī-ap受氣大衛，講，你啥事落來chia？hit幾隻羊tī曠野裡，你放交是誰 ah？我知你驕傲kap你心內ê pháiⁿ；你落來不過是beh看交戰。
撒母耳記上 17 29| 大衛講，我有做甚麼？kiám是無因端mah？
撒母耳記上 17 30| 大衛就離開伊，去ǹg別人，照前ê話teh問；百姓照前ê話來應伊。
撒母耳記上 17 31| 大衛所講ê話已經hō͘人聽見，in就講tī掃羅ê面前；掃羅就差人叫伊來。
撒母耳記上 17 32| 大衛kā掃羅講，人m̄免為tio̍h hit人來失膽，你ê奴僕beh去kap hit-ê腓利士人交戰。
撒母耳記上 17 33| 掃羅對大衛講，你bōe能去抵敵chit-ê腓利士人，kap伊交戰；因為你ê年歲iáu-kú少，伊tùi少年就學習戰士。
撒母耳記上 17 34| 大衛kā掃羅講，你ê奴僕kā老父顧羊ê時，有獅á是熊來，tùi羊群中咬羊á去；
撒母耳記上 17 35| 我就jip伊，phah伊，救羊á出伊ê嘴；伊起來beh kāng我，我就khiú伊ê嘴下斗，phah死伊。
撒母耳記上 17 36| 你ê奴僕bat phah死獅kap熊；chit-ê無受割禮ê腓利士人，也beh親像in ê一隻；因為伊藐視永活上帝ê軍隊。
撒母耳記上 17 37| 大衛koh講，耶和華救我脫離獅ê爪kap熊ê爪，伊也beh救我脫離chit-ê腓利士人ê手。掃羅kā大衛講，你去ah，耶和華beh kap你tī-teh。
撒母耳記上 17 38| 掃羅就用伊ê軍服hō͘大衛穿，用銅ê頭盔hō͘伊戴，koh hō͘伊穿戰甲。
撒母耳記上 17 39| 大衛用刀hâ tī軍服，試行看cheh(=一下)；因為m̄-bat穿tio̍h。大衛kā掃羅講，穿chiah-ê我行bōe去，因為m̄-bat穿tio̍h。
撒母耳記上 17 40| 大衛就thǹg起來；伊手kia̍h柺á，koh tī山坑á揀五塊光滑ê石卵，hē tī袋á，就是顧羊ê人所帶ê囊；手the̍h hìⁿ石ê索á；就行óa hit-ê腓利士人。
撒母耳記上 17 41| Hit-ê腓利士人也ná行óa大衛，kōaⁿ牌ê行tī伊ê頭前。
撒母耳記上 17 42| Hit-ê腓利士人kia̍h起來看，看見大衛，就看輕伊；因為伊少歲，色緻赤，面貌好看。
撒母耳記上 17 43| Hit-ê腓利士人kā大衛講，我kiám是狗mah，你chiah kia̍h柺á來我chia？腓利士人就kí家己ê上帝，咒詛大衛。
撒母耳記上 17 44| Hit-ê腓利士人koh kā大衛講，你來我chia，我beh用你ê肉hō͘空中ê飛鳥kap田野ê野獸。
撒母耳記上 17 45| 大衛對hit-ê腓利士人講，你來óa近我，是用刀，用鎗，用撠；我來óa近你，是用萬軍耶和華ê名，以色列軍隊ê上帝，就是你所藐視ê。
撒母耳記上 17 46| 今á日耶和華beh將你交tī我ê手，我beh phah死你，thâi你ê頭殼；今á日我beh將腓利士軍兵ê身屍，hō͘空中ê飛鳥，地上ê野獸；hō͘普天下ê人lóng知以色列有上帝；
撒母耳記上 17 47| koh hō͘ chiah-ê kui群ê人知耶和華救人，m̄是用刀，也m̄是用鎗；因為交戰ê事在tī耶和華，伊beh將lín交tī阮ê手。
撒母耳記上 17 48| Hit-ê腓利士人起來，進前近óa beh chih大衛。大衛也趕緊走去，ǹg軍隊beh chih腓利士人。
撒母耳記上 17 49| 大衛伸手入袋á內，the̍h一塊石á出來，用索hìⁿ去，射tio̍h腓利士人ê頭額，石á沉入頭額；伊就倒落去，面仆tī地裡。
撒母耳記上 17 50| Án-ni大衛用hìⁿ索kap石á khah贏腓利士人，phah死伊；總是大衛ê手無刀。
撒母耳記上 17 51| 大衛緊緊走去，khiā tī hit-ê腓利士人ê頂面，將伊ê刀拔出鞘(siù)；用hit支thâi死伊，斬伊ê頭殼。腓利士眾人看見in ê勇士已經死，就走。
撒母耳記上 17 52| 以色列人kap猶大人就起來，hoah-hiàm，追jip腓利士人，到Ka-í kap Í-kek-lûn ê城門；tio̍h傷ê腓利士人倒tī Sa-la̍h-im ê路，直到Ka-te̍k，kap Í-kek-lûn。
撒母耳記上 17 53| 以色列人追jip腓利士人倒tńg來，就搶in ê營盤。
撒母耳記上 17 54| 大衛將hit-ê腓利士人ê頭殼，帶到耶路撒冷；koh用伊ê軍器hē tī家己ê布棚。
撒母耳記上 17 55| 掃羅看見大衛去phah腓利士人ê時，就問軍長Ap-nî-jíⁿ講，Ap-nî-jíⁿ ah，hit-ê少年人是是誰 ê kiáⁿ？Ap-nî-jíⁿ講，我kí王ê活命來chiù-chōa，我m̄知。
撒母耳記上 17 56| 王講，你去問看hit-ê gín-ná是是誰 ê kiáⁿ。
撒母耳記上 17 57| 大衛phah死腓利士人tò來，Ap-nî-jíⁿ chhōa伊來掃羅ê面前，伊ê手裡有腓利士人ê頭殼。
撒母耳記上 17 58| 掃羅問伊講，少年人ah，你是甚麼人ê kiáⁿ？大衛講，我是你ê奴僕伯利恆人耶西ê kiáⁿ。
撒母耳記上 18 1| 大衛kap掃羅講明白，約拿單ê性命kap大衛ê性命生相連；約拿單疼伊親像家己ê性命。
撒母耳記上 18 2| Hit日掃羅留伊，無hō͘伊tò去老父ê家。
撒母耳記上 18 3| 約拿單kap大衛兩人結約，因為伊疼伊親像家己ê性命。
撒母耳記上 18 4| 約拿單thǹg伊身軀ê外衫，hō͘大衛；koh將伊ê軍服，連伊ê刀，伊ê弓，伊ê腰帶，也hō͘伊。
撒母耳記上 18 5| 見若掃羅差伊去toh落，大衛所去無m̄精通；掃羅就設立伊做戰士ê頭人。眾百姓kap掃羅ê人臣lóng看做好。
撒母耳記上 18 6| 大衛phah死hit-ê腓利士人倒tńg，in tò來ê時，hiah-ê婦女tùi以色列ta̍k ê城出來，唱歌、跳舞，用lin-long鼓，用歡喜，用作樂ê器具，來迎接掃羅王。
撒母耳記上 18 7| Hiah-ê婦女跳舞，有ê唱，有ê和，講，	掃羅thâi死in千千，	大衛thâi死in萬萬。
撒母耳記上 18 8| 掃羅不止受氣，無歡喜chit-ê話，就講，將萬萬hō͘大衛，千千hō͘我，只有chhun國位bē hō͘伊nā-tiāⁿ。
撒母耳記上 18 9| Tùi hit日起，掃羅看見大衛就gîn伊。
撒母耳記上 18 10| 隔日tùi上帝hia來ê pháiⁿ神大大臨到掃羅，伊就tī厝內講先知話。大衛照常用手彈琴，掃羅手裡有鎗。
撒母耳記上 18 11| 掃羅用鎗cho̍h去，因為講，我beh試大衛，釘伊tī壁裡。大衛tī伊ê面前閃避兩pái。
撒母耳記上 18 12| 掃羅驚大衛，因為耶和華kap伊tī-teh，離開掃羅。
撒母耳記上 18 13| 掃羅chiah hō͘大衛離開伊，設立伊做千總；伊tī百姓ê面前出入。
撒母耳記上 18 14| 大衛見所做ê tāi-chì無m̄精通，耶和華kap伊tī-teh。
撒母耳記上 18 15| 掃羅看見大衛所做ê tāi-chì真精通，不止驚伊。
撒母耳記上 18 16| 獨獨以色列kap猶大ê眾人lóng疼大衛，因為伊tī in面前出入。
撒母耳記上 18 17| 掃羅kā大衛講，看ah，我beh用大cha-bó͘-kiáⁿ Bí-la̍h hō͘你做bó͘，獨獨ài你做我ê勇士，替耶和華交戰。掃羅心內講，我m̄-thang親手害伊，tio̍h借腓利士人ê手害伊。
撒母耳記上 18 18| 大衛kā掃羅講，我是是誰，我有甚麼身分，我老父ê家tī以色列中是甚麼號ê家，我thang做王ê kiáⁿ婿mah？
撒母耳記上 18 19| 掃羅ê cha-bó͘-kiáⁿ Bí-la̍h定tio̍h hō͘大衛ê期到lah，竟然hō͘ Bí-hô-la̍h人A-tek-lia̍t做bó͘。
撒母耳記上 18 20| 掃羅ê cha-bó͘-kiáⁿ Bí-kah疼大衛；有人kā掃羅講；掃羅歡喜chit-ê事。
撒母耳記上 18 21| 掃羅心內講，我將chit-ê cha-bó͘-kiáⁿ hō͘大衛做羅網來網伊；thang借腓利士人ê手害伊。掃羅就kā大衛講，Taⁿ chit-ê第二pái你thang做我ê kiáⁿ婿。
撒母耳記上 18 22| 掃羅吩咐人臣講，Lín暗靜kā大衛講，王歡喜你，人臣也疼你；所以你thang做王ê kiáⁿ婿。
撒母耳記上 18 23| 掃羅ê人臣就將chiah-ê話講hō͘大衛聽；大衛講，Lín phah算做王ê kiáⁿ婿是小khóa事mah？我是sòng-hiong卑微ê人。
撒母耳記上 18 24| 掃羅ê人臣回覆，講，大衛所講ê，án-ni，án-ni。
撒母耳記上 18 25| 掃羅講，Lín tio̍h對大衛án-ni講，王m̄-ài甚麼聘禮，只有beh一百ê腓利士人陽物ê皮，thang報仇tī王ê對敵。掃羅ê意思beh hō͘大衛死tī腓利士人ê手。
撒母耳記上 18 26| 伊ê人臣將chiah-ê話kā大衛講；大衛歡喜beh做王ê kiáⁿ婿。
撒母耳記上 18 27| 日期iáu未到，大衛起來kap tè伊ê人，起身去，thâi死兩百ê腓利士人。大衛帶 hiah-ê陽物ê皮，in就照數額一盡獻hō͘王，hō͘伊thang做王ê kiáⁿ婿。Tùi án-ni，掃羅將cha-bó͘-kiáⁿ Bí-kah hō͘伊做bó͘。
撒母耳記上 18 28| 掃羅看見，koh知耶和華kap大衛tī-teh；koh掃羅ê cha-bó͘-kiáⁿ Bí-kah也疼伊。
撒母耳記上 18 29| 掃羅益發驚大衛；掃羅常常做大衛ê對敵。
撒母耳記上 18 30| 腓利士hiah-ê首領出來交戰；in ta̍k-pái出來，大衛所行比掃羅hiah-ê人臣khah精通；Tùi án-ni，伊ê名hō͘人koh尊重。
撒母耳記上 19 1| 掃羅對伊ê kiáⁿ約拿單kap眾人臣講，Tio̍h thâi死大衛；總是掃羅ê kiáⁿ約拿單不止歡喜大衛。
撒母耳記上 19 2| 約拿單kā大衛講，我ê老父掃羅想beh thâi你；所以明á早起你tio̍h小心，到一個偏僻ê所在，家己bih。
撒母耳記上 19 3| 我beh去你所bih ê田，khiā tī我ê老父身邊；我kap我ê老父議論你ê事，我所看見ê我beh kā你講。
撒母耳記上 19 4| 約拿單對伊ê老父掃羅論大衛，替伊講好話，講，王m̄-thang得罪你ê奴僕大衛，因為伊未bat得罪你；伊對你所行ê，lóng是好；
撒母耳記上 19 5| 因為伊bat拚命thâi死hit-ê腓利士人，耶和華為以色列眾人大行拯救；hit時你看見，不止歡喜；taⁿ啥事無緣故beh thâi死大衛，流無罪ê人ê血，來犯罪ah？
撒母耳記上 19 6| 掃羅聽約拿單ê話；掃羅kí耶和華ê活來chiù-chōa講，我無beh hō͘伊死。
撒母耳記上 19 7| 約拿單叫大衛來；約拿單將這一切ê話kā伊講；約拿單chhōa大衛去見掃羅；伊猶原khiā tī掃羅ê面前。
撒母耳記上 19 8| 以後koh有交戰；大衛出去kap腓利士人交戰，大大thâi死in；in就tī伊ê面前逃走。
撒母耳記上 19 9| 掃羅坐tī厝內，手kia̍h鎗；hit時tùi耶和華hia來ê pháiⁿ神koh臨到伊；大衛用手彈琴。
撒母耳記上 19 10| 掃羅beh用鎗刺大衛，釘伊tī壁裡；伊就tùi掃羅ê面前閃開；hit支鎗鑿入壁。Hit暝大衛就走來閃避伊。
撒母耳記上 19 11| 掃羅差人到大衛ê厝守伊，thèng候天光beh thâi伊。大衛ê bó͘ Bí-kah對伊講，你今暝若無逃命，明á日你beh受thâi。
撒母耳記上 19 12| Bí-kah就tùi窗á墜大衛落去；伊就走去，來閃避。
撒母耳記上 19 13| Bí-kah用家內ê偶像hē tī眠床，頭殼khòa tī山羊毛ê枕頭，用被蓋伊。
撒母耳記上 19 14| 掃羅差人去掠大衛；Bí-kah講，伊破病。
撒母耳記上 19 15| 掃羅koh差人去看大衛，講，連眠床扛來我chia，我thang thâi死伊。
撒母耳記上 19 16| 使者入去，看見床裡有偶像，頭殼khòa tī山羊毛ê枕頭。
撒母耳記上 19 17| 掃羅對Bí-kah講，你啥事án-ni騙我，放我ê對敵逃走ah？Bí-kah應講，伊kā我講，你放我去，我kiám tio̍h thâi死你mah？
撒母耳記上 19 18| 大衛走去，逃閃到La̍h-má，見撒母耳，將掃羅對伊所行ê事，lóng總kā伊講。伊kap撒母耳就去Ná-iok khiā起。
撒母耳記上 19 19| 有人kā掃羅講，看ah，大衛tī La̍h-má ê Ná-iok。
撒母耳記上 19 20| 掃羅差使者去掠大衛；in看見一陣先知teh講先知話，koh撒母耳khiā tī in中間監督in，上帝ê神臨到掃羅ê使者，in也講先知話。
撒母耳記上 19 21| 有人將chit-ê事kā掃羅講；伊就差別ê使者去；in也講先知話。掃羅第三pái差使者去，in也講先知話。
撒母耳記上 19 22| 後來伊本身也去La̍h-má；到Se-ko͘ ê大井hia，問人講，撒母耳kap大衛tī toh落？有人kā伊講，看ah，tī La̍h-má ê Ná-iok。
撒母耳記上 19 23| 伊就去La̍h-má ê Ná-iok；上帝ê神也臨到伊；伊ná行ná講先知話，直到La̍h-má ê Ná-iok。
撒母耳記上 19 24| 伊就thǹg衫，tī撒母耳ê面前講先知話；thong日thong暝thǹg-theh倒teh；Tùi án-ni，人teh講，掃羅也列tī先知中mah？
撒母耳記上 20 1| 大衛tùi La̍h-má ê Ná-iok逃走，到約拿單ê面前，講，我做甚麼？我有甚麼pháiⁿ？tī你ê老父ê面前有甚麼罪，伊竟然teh siàu想我ê性命mah？
撒母耳記上 20 2| 約拿單kā伊講，決斷m̄是，你bōe到死；我ê老父做tāi-chì，無論大細，無一項無hō͘我知；我ê老父kiám kan-ta隱瞞我chit項事mah？決斷無án-ni。
撒母耳記上 20 3| 大衛koh chiù-chōa講，你ê老父準準知我tī你ê面前得tio̍h恩典；伊ê心講，M̄-thang hō͘約拿單知，驚了伊會憂悶；我kí耶和華ê永活kap你ê活命來chiù-chōa，我離開死只有一步nā-tiāⁿ。
撒母耳記上 20 4| 約拿單kā大衛講，你ê心所ài，我beh kā你做。
撒母耳記上 20 5| 大衛kā約拿單講，明á日是初一，我應該tio̍h kap王坐桌；求你容允我去bih tī田裡，到第三日ê-hng。
撒母耳記上 20 6| 你ê老父若看我無tī-teh，你就講，大衛切切求我准伊tò去本城伯利恆，因為伊thong家 tī-hia獻年祭。
撒母耳記上 20 7| 伊若講，好lah，就你ê奴僕有平安；伊若發受氣，就知伊決意beh害我。
撒母耳記上 20 8| Taⁿ你tio̍h施恩hō͘你ê奴僕；因為你前有hō͘你ê奴僕kap你kí耶和華來結約；我若有罪，請你本身thâi我；啥事帶我到你ê老父hia？
撒母耳記上 20 9| 約拿單講，決斷無對你án-ni行；因為我若真知我ê老父決意beh害你，我kiám無kā你講mah？
撒母耳記上 20 10| 大衛kā約拿單講，你ê老父若用pháiⁿ聲sàu應你，是誰 beh來kā我講ah？
撒母耳記上 20 11| 約拿單kā大衛講，來lah，咱出來去田裡；兩人就出去田裡。
撒母耳記上 20 12| 約拿單kā大衛講，願耶和華以色列ê上帝做干證，明á日chit時，á是第三日，我探看我ê老父，若有好意思ǹg大衛，我kiám無差人kā你講mah？
撒母耳記上 20 13| 我ê老父若有意思害你，我beh kā你講，hō͘你平安去；若無，願耶和華加倍責罰約拿單；願耶和華kap你tī-teh，親像伊bat kap我ê老父tī-teh一樣。
撒母耳記上 20 14| M̄-nā我活teh ê時，你tio̍h對我顯明耶和華ê慈愛，免得我死無；
撒母耳記上 20 15| 就耶和華tùi地上一盡剪除大衛ê對敵ê時，你也永遠m̄-thang對我ê家絕斷你ê恩惠。
撒母耳記上 20 16| 約拿單就kap大衛ê家結約，講，願耶和華tùi大衛chiah-ê對敵ê手來討伊。
撒母耳記上 20 17| 約拿單因為疼大衛，就kah伊koh chiù-chōa；因為伊疼伊親像疼家己ê性命。
撒母耳記上 20 18| 約拿單kā伊講，明á日是月ê初一，你ê位放空，beh講你無tī-teh。
撒母耳記上 20 19| 等到三日，你tio̍h緊緊落去到你前tú-tio̍h tāi-chì所bih ê所在，tī Í-sek ê石磐hia thèng候；
撒母耳記上 20 20| 我beh射三支箭tī石磐邊，ná親像考靶一樣；
撒母耳記上 20 21| 我beh差一個gín-ná，講，你去chhē hiah-ê箭；我若kā gín-ná講，看ah，箭tī你chit-pêng，tio̍h拾伊；你就thang tò來；我kí活ê耶和華來chiù-chōa，你有平安無害。
撒母耳記上 20 22| 我若kā gín-ná講，看ah，箭tī你hit-pêng，你就tio̍h去；因為是耶和華差你去。
撒母耳記上 20 23| 論到你我今á日所講ê，有耶和華tī你我ê中間，直到永遠。
撒母耳記上 20 24| 大衛就去bih tī田裡；到初一日，王坐桌得beh食。
撒母耳記上 20 25| 王照常坐伊ê位，就是óa tī壁裡ê位；約拿單teh khiā；Ap-nî-jíⁿ坐tī掃羅ê身邊；大衛ê位放空。
撒母耳記上 20 26| 總是chit日掃羅無講甚麼；伊phah算大衛tú-tio̍h tāi-chì，無清氣，伊的確是無清氣。
撒母耳記上 20 27| 隔日，就是hit月ê初二，大衛ê位猶原放空；掃羅問伊ê kiáⁿ約拿單講，耶西ê kiáⁿ怎樣chā-á日今á日無來食？
撒母耳記上 20 28| 約拿單應掃羅講，大衛切切求我准伊去伯利恆；
撒母耳記上 20 29| 伊講，求你准我去，因為阮tau tī城內有祭祀，我ê兄吩咐我去；taⁿ我若tī你ê目睭前得tio̍h恩典，求你准去見我hiah-ê兄；所以伊無來kap王坐桌。
撒母耳記上 20 30| 掃羅對約拿單發受氣，kā伊講，你chit-ê硬心悖逆ê婦人人ê kiáⁿ，我kiám m̄知你揀耶西ê kiáⁿ家己取凌辱，致到你ê老母tú-tio̍h thǹg-theh ê凌辱mah？
撒母耳記上 20 31| 因為耶西ê kiáⁿ活tī地上ê時，你kap你ê國的確bōe堅固；taⁿ tio̍h差人去掠伊到我chia，伊的確tio̍h死。
撒母耳記上 20 32| 約拿單應伊ê老父掃羅，對伊講，伊啥事tio̍h死ah？伊有做甚麼ah？
撒母耳記上 20 33| 掃羅cho̍h hit支鎗，beh鑿約拿單；約拿單就知伊ê老父決意beh thâi大衛。
撒母耳記上 20 34| Tùi án-ni，約拿單真受氣，就tùi桌裡起來，tī chit初二日無食甚麼；伊因為大衛煩惱，是因為伊ê老父凌辱伊。
撒母耳記上 20 35| 隔早起，約拿單照伊kap大衛所約ê時，出去到田裡；有一個gín-ná kap伊去。
撒母耳記上 20 36| Kā gín-ná講，你走去chhē我所射ê箭；gín-ná走去；伊就射一支箭tī伊ê頭前。
撒母耳記上 20 37| Gín-ná到約拿單箭射到ê所在，約拿單tī gín-ná ê後面叫講，箭kiám m̄是tī你ê頭前mah？
撒母耳記上 20 38| 約拿單koh叫gín-ná講，趕緊o͘h，緊緊去，m̄-thang 延chhiân。約拿單ê gín-ná就拾hiah-ê箭，倒tńg來伊ê主人hia。
撒母耳記上 20 39| 總是gín-ná m̄知這是甚麼意思，只有約拿單kap大衛知chit-ê tāi-chì。
撒母耳記上 20 40| 約拿單將器械交代gín-ná，吩咐講，你the̍h tò去城內。
撒母耳記上 20 41| Gín-ná去了後，大衛就tùi南勢一所在出來，仆tī地裡，拜三拜，兩人相chim，相kap啼哭，大衛koh khah到極。
撒母耳記上 20 42| 約拿單kā大衛講，你taⁿ平安去；咱兩人已經kí耶和華ê名chiù-chōa講，願耶和華tī你我ê中間koh tī你ê後裔kap我ê後裔ê中間，直到永遠。伊就起來去；約拿單也tò去城內。
撒母耳記上 21 1| 大衛到Lô-pek，到祭司A-hi-bí-le̍k hia。A-hi-bí-le̍k驚惶來接大衛，對伊講，你啥事家己來，無人kap你來ah？
撒母耳記上 21 2| 大衛應祭司A-hi-bí-le̍k講，王命令我一件事，koh kā我講，我所差你ê事，kap我所命令你ê，lóng m̄-thang hō͘人知；我已經派少年人tī某所在thèng候我；
撒母耳記上 21 3| taⁿ你ê手有甚麼物，請你用五個餅hō͘我，á是別項。
撒母耳記上 21 4| 祭司對大衛講，我ê手裡無平常ê餅，只有聖ê餅；若少年人無親近婦人人，chiah thang。
撒母耳記上 21 5| 大衛應祭司kā伊講，到taⁿ約略有三日，bē-bat親近婦人人；我出門ê時，雖然是平常ê tāi-chì，少年人ê器具是清氣；何況今á日in ê器具kiám無聖mah？
撒母耳記上 21 6| 祭司就the̍h聖ê餅hō͘伊，因為tī-hia無別物ê餅，只有排列ê餅，tùi耶和華ê面前the̍h起來ê；the̍h起來hit日，是beh hē燒ê餅來排伊。
撒母耳記上 21 7| 當hit日tī-hia，有掃羅ê奴僕留tī耶和華ê面前，名叫To-ek，是Í-tong人，做掃羅顧cheng-siⁿ-ê ê頭人。
撒母耳記上 21 8| 大衛問A-hi-bí-le̍k講，你手下有鎗á是刀á無？因為王ê tāi-chì真緊急，我lóng無帶刀kap器械。
撒母耳記上 21 9| 祭司講，有腓利士人歌利亞ê刀，就是你前tī Í-la̍h ê山谷所thâi死ê，tī-chia，包tī布裡，tī Í-hut-tek ê後面；你若beh用，就kia̍h去，因為hit支以外無別項。大衛講，Chit支刀無一支會比得伊，請你hō͘我。
撒母耳記上 21 10| Hit日大衛起身，閃避掃羅，走到Ka-te̍k王A-kiat hia。
撒母耳記上 21 11| A-kiat hiah-ê人臣kā伊講，Chit-ê kiám m̄是hit國ê王大衛mah？in tī跳舞中唱和講，	掃羅thâi死in ê千千，	大衛thâi死in ê萬萬，kiám m̄是指chit人mah？
撒母耳記上 21 12| 大衛將chiah-ê話存tī心內，真驚Ka-te̍k王A-kiat；
撒母耳記上 21 13| 就tī眾人ê面前，改換舉動；tī in ê手下假顛狂，tī城門ê門扇亂寫亂劃，hō͘ nōa流tī嘴鬚裡。
撒母耳記上 21 14| A-kiat kā伊ê人臣講，Lín看，chit-ê人是顛狂啥事帶伊來我chia ah？
撒母耳記上 21 15| 我kiám有欠用顛狂ê，lín chiah chhōa chit人來顛狂tī我ê面前ah？Chit人kiám thang入我ê厝mah？
撒母耳記上 22 1| 大衛就離開hia，走到A-tō͘-lân ê洞；伊ê兄弟kap伊ê老父全家聽見，就lóng落去到伊hia。
撒母耳記上 22 2| 見若窘迫ê、欠債ê、心內鬱卒ê，lóng聚集到伊hia；大衛就做in ê頭；óa伊ê約略有四百人。
撒母耳記上 22 3| 大衛tùi hia去Mô͘-ap ê Bí-su-pa，kā Mô͘-ap王講，求你容允我ê老父，我ê老母出來，tiàm lín chia khiā，thèng候我知上帝beh kā我怎樣行。
撒母耳記上 22 4| 伊chhōa in到Mô͘-ap王ê面前。大衛tiàm tī山寨ê時chūn，伊ê父母也tiàm tī Mô͘-ap王hia。
撒母耳記上 22 5| 先知Ka-tek kā大衛講，你m̄-thang tiàm tī衛所，tio̍h去猶大地。大衛就離開hia，去到Hap-lia̍t ê樹林。
撒母耳記上 22 6| 掃羅tī Ki-pí-a ê La̍h-má，坐tī垂絲柳ê樹腳，手裡kia̍h鎗，眾人臣圍纍tī伊ê左右。掃羅聽見講，大衛kap tè ê人hō͘人tú-tio̍h。
撒母耳記上 22 7| 掃羅就kā 圍伊ê人臣講，便雅憫人ah，lín tio̍h聽；耶西ê kiáⁿ會用田kap葡萄園hō͘ lín ta̍k人mah？能設立lín ta̍k人做千總、百總mah？
撒母耳記上 22 8| Lín竟然相kap計謀攻擊我；我ê kiáⁿ bat kap耶西ê kiáⁿ結約，無人報我知；lín中間無一人可憐我；我ê kiáⁿ教唆我ê人臣攻擊我，當等我，親像今á日ê款，lín lóng無報我知。
撒母耳記上 22 9| Hit時Í-tong人To-ek khiā tī掃羅人臣ê中間，kā伊講，我bat看見耶西ê kiáⁿ到Lô-pek，到A-hi-tu̍t ê kiáⁿ A-hi-bí-le̍k hia。
撒母耳記上 22 10| A-hi-bí-le̍k替伊問耶和華，koh hō͘伊食物，也用腓利士人歌利亞ê刀hō͘伊。
撒母耳記上 22 11| 王就差人召A-hi-tu̍t ê kiáⁿ，祭司A-hi-bí-le̍k，kap伊老父全家，就是tiàm tī Lô-pek hiah-ê祭司；in就lóng來王hia。
撒母耳記上 22 12| 掃羅講，A-hi-tu̍t ê kiáⁿ ah，tio̍h聽。伊應講，我ê主ah，我tī-chia。
撒母耳記上 22 13| 掃羅kā伊講，Lín啥事kap耶西ê kiáⁿ計謀攻擊我，你竟然用餅kap刀hō͘伊；koh替伊問上帝，hō͘伊起來攻擊我，當等我，親像今á日ê款？
撒母耳記上 22 14| A-hi-bí-le̍k應王講，你ê人臣中，是誰能比得大衛ê盡忠ah？伊是王ê kiáⁿ婿，koh做你ê參謀，也tī你ê家中是尊貴ê；
撒母耳記上 22 15| 我kiám是tùi今á日chiah替伊問上帝mah？我決斷無hit號意思；王莫得用甚麼歸tī奴僕kap我ê老父全家；因為chiah-ê一切ê事，無論大細，你ê奴僕lóng m̄知。
撒母耳記上 22 16| 王講，A-hi-bí-le̍k ah，你kap你ê老父全家lóng的確tio̍h死。
撒母耳記上 22 17| 王命令左右ê侍衛講，Lín oa̍t-tńg去thâi耶和華ê祭司；因為in也幫贊大衛，koh因為in知大衛逃走，竟然無報我知。總是王ê人臣m̄肯伸手phah死耶和華ê祭司。
撒母耳記上 22 18| 王kā To-ek講，你oa̍t-tńg去phah hiah-ê祭司。Í-tong人To-ek就oa̍t-tńg去phah祭司；hit日thâi死穿幼苧布ê í-hut-tek八十五人。
撒母耳記上 22 19| Koh用刀phah祭司ê城Lô-pek其中ê男女、gín-ná、食奶ê嬰á，kap牛、驢、羊，lóng用刀thâi死。
撒母耳記上 22 20| A-hi-tu̍t ê kiáⁿ，A-hi-bí-le̍k有一個kiáⁿ，名叫A-pí-a-tha，脫離走去tè大衛。
撒母耳記上 22 21| A-pí-a-tha kā大衛講，掃羅有thâi死耶和華ê祭司。
撒母耳記上 22 22| 大衛kā A-pí-a-tha講，hit日Í-tong人To-ek tī-hia，我知伊的確會kā掃羅講；你ê老父全家失落性命，lóng是因為我ê緣故。
撒母耳記上 22 23| 你tio̍h kap我tòa，m̄免驚；因為siàu想我ê性命ê就是siàu想你ê性命；你kap我tòa，會得tio̍h保全。
撒母耳記上 23 1| 有人報大衛講，看ah，腓利士人phah Ki-i-la̍h，搶五穀場。
撒母耳記上 23 2| 大衛就問耶和華講，我thang去phah hiah-ê腓利士人á m̄-thang？耶和華kā大衛講，你thang去phah腓利士人，救Ki-i-la̍h。
撒母耳記上 23 3| Tè大衛ê人kā伊講，咱tī猶大地chia尚且驚惶，何況去Ki-i-la̍h phah腓利士人ê軍隊ah？
撒母耳記上 23 4| 大衛koh問耶和華；耶和華應講，你起來，落去Ki-i-la̍h，因為我beh用腓利士人交tī你ê手。
撒母耳記上 23 5| 大衛kap tè伊ê人去Ki-i-la̍h，kap腓利士人交戰；搶in ê cheng-siⁿ，thâi死in chōe-chōe人；án-ni大衛救Ki-i-la̍h khiā起ê百姓。
撒母耳記上 23 6| A-hi-bí-le̍k ê kiáⁿ A-pí-a-tha走去到Ki-i-la̍h見大衛ê時，手裡帶 í-hut-tek落去。
撒母耳記上 23 7| 有人kā掃羅講，大衛到Ki-i-la̍h；掃羅講，上帝將伊交tī我ê手，因為伊入有門有chhòaⁿ ê城，關tiâu tī hit內面。
撒母耳記上 23 8| 掃羅就招集眾百姓beh去交戰，落去Ki-i-la̍h，圍困大衛kap tè伊ê人。
撒母耳記上 23 9| 大衛知掃羅設計謀beh害伊，就kā A-pí-a-tha講，你帶í-hut-tek來。
撒母耳記上 23 10| 大衛講，耶和華以色列ê上帝ah，你ê奴僕確實聽見掃羅ài-beh來Ki-i-la̍h，beh為tio̍h我ê緣故滅chit-ê城；
撒母耳記上 23 11| Ki-i-la̍h人beh將我交tī伊ê手á無？掃羅beh照你ê奴僕所聽見ê落來á無？耶和華以色列ê上帝ah，求你指示你ê奴僕。耶和華講，掃羅beh落來。
撒母耳記上 23 12| 大衛koh講，Ki-i-la̍h人beh將我kap tè我ê人交tī掃羅ê手mah？耶和華講，In beh將你交hō͘伊。
撒母耳記上 23 13| 大衛kap tè伊ê人，約略六百，就起身出Ki-i-la̍h，去in所去ê所在。有人kā掃羅講，大衛已經tùi Ki-i-la̍h逃走；掃羅就無出去。
撒母耳記上 23 14| 大衛tiàm tī曠野ê衛所，常常tī Se-hut曠野ê山地。掃羅ta̍k日chhē伊；總是上帝無將大衛交tī伊ê手。
撒母耳記上 23 15| 大衛知掃羅已經出來teh siàu想伊ê性命，hit時大衛tī Se-hut ê曠野，tiàm tī樹林內。
撒母耳記上 23 16| 掃羅ê kiáⁿ約拿單起身，去hit-ê樹林內見大衛，hō͘伊靠上帝來堅固。
撒母耳記上 23 17| 就kā伊講，m̄免驚，我ê父掃羅ê手chhē你bōe tio̍h；你beh做以色列王，我beh做你ê第二；chit-ê事我ê父掃羅已經知；
撒母耳記上 23 18| Tùi án-ni，兩人tī耶和華ê面前結約。大衛tiàm樹林，約拿單tò去伊ê厝。
撒母耳記上 23 19| Se-hut人上去Ki-pí-a見掃羅講，大衛kiám m̄是tiàm tī阮hia，bih tī樹林內ê衛所，tī Iâ-sī-bûn南pêng ê Hap-ki-la̍h山mah？
撒母耳記上 23 20| 王ah，請你照你ê心所ài落去ê，落去；將伊交tī王ê手是阮ê tāi。
撒母耳記上 23 21| 掃羅講，願耶和華賜福lín，因為lín可憐我。
撒母耳記上 23 22| 請lín tò去，koh事先備辦，詳細知，探看伊行踏ê所在；甚麼人看見伊tī-hia；因為有人kā我講，伊真狡獪(káu-koài)。
撒母耳記上 23 23| 所以lín tio̍h查看知伊一切家己bih密ê所在，倒tńg來用實情kā我講；我就beh kap lín去；伊若tī chit-ê境內，我beh tī猶大ê眾鄉社kā伊chhiau出來。
撒母耳記上 23 24| In就起身，事先掃羅去Se-hut。大衛kap tè伊ê人tiàm tī Má-hûn ê曠野，tī Ia5si7-bûn南勢ê  A-la̍h-pa。
撒母耳記上 23 25| 掃羅kap tè伊ê人去chhē伊；有人kā大衛講，伊就落去到石磐，tiàm tī Má-hûn ê曠野。掃羅聽見，就tī Má-hûn ê曠野追jip大衛。
撒母耳記上 23 26| 掃羅行tī山ê chit-pêng，大衛kap tè伊ê人行tī山ê hit-pêng；大衛緊急行，閃避tī掃羅ê面前；因為掃羅kap tè伊ê人，四面圍大衛kap tè伊ê人，beh掠in。
撒母耳記上 23 27| 有使者到來報掃羅講，你tio̍h緊緊tò來，因為腓利士人侵犯境界。
撒母耳記上 23 28| Tùi án-ni，掃羅無jip大衛，tò去抵敵腓利士人；因為án-ni，hit-ê所在名叫Se-la̍h-hap-má-hi-lô-kiat。
撒母耳記上 23 29| 大衛tùi hia上去；tiàm tī Ún-ki-tí ê衛所。
撒母耳記上 24 1| 掃羅追jip腓利士人tò來ê時，有人kā伊講，看ah，大衛tiàm tī Ún-ki-tí ê曠野。
撒母耳記上 24 2| 掃羅就tùi以色列中chhōa揀選ê兵三千，去chhē大衛，kap tè伊ê人，去野山羊ê石磐；
撒母耳記上 24 3| 到路邊ê羊寮，tī-hia有洞，掃羅入去beh大便。大衛kap tè伊ê人bih tī洞內khah深ê所在。
撒母耳記上 24 4| 跟tè大衛ê人kā伊講，耶和華bat kā你講，我beh將你ê對敵交tī你ê手，照你所看做好ê款待伊；看ah，hit-ê日到lah。大衛就起來，暗靜割掃羅外服ê衫á裾。
撒母耳記上 24 5| 後來大衛心內家己責備；因為割掃羅ê衫á裾。
撒母耳記上 24 6| Tùi tè伊ê人講，願耶和華禁止我，對我ê主耶和華所抹油ê行chit-ê事，起手來攻擊伊，因為伊是耶和華所抹油ê。
撒母耳記上 24 7| 大衛用chiah-ê話阻止tè伊ê人，m̄准in起來攻擊掃羅。掃羅起來，tùi洞內出去行伊ê路。
撒母耳記上 24 8| 後來大衛也起來，tùi洞內出去，tī掃羅ê後面叫講，我ê主，我ê王。掃羅oa̍t頭看；大衛就屈身仆tī地裡拜。
撒母耳記上 24 9| 大衛對掃羅講，你啥事聽人ê話，講，大衛想beh害你ah？
撒母耳記上 24 10| 今á日你親目看見，今á日你tī洞內，耶和華將你交tī我ê手；有人kah我thâi你；總是我疼惜你；我講，我無beh伸手害我ê主；因為伊是耶和華所抹油ê。
撒母耳記上 24 11| 我ê父ah，你看cheh，看你外服ê衫á裾tī我ê手；我割你ê外服衫á裾，無thâi你；tùi án-ni，你thang看出就知我ê手無做甚麼pháiⁿ，無悖逆你；我m̄-bat得罪你，總是你親像phah獵siàu想我ê性命。
撒母耳記上 24 12| 願耶和華tī你我ê中間判斷，耶和華beh tī你ê身上kā我伸冤；總是我ê手無beh害你。
撒母耳記上 24 13| 親像古早人有一句俗語講，pháiⁿ事tùi pháiⁿ人出；總是我ê手m̄ kāng你。
撒母耳記上 24 14| 以色列王出來beh chhē 是誰 ah？你追jip 是誰 ah？不過chhē一隻死狗，一粒kā蚤。
撒母耳記上 24 15| 所以願耶和華做審判司，判斷tī你我ê中間；koh鑑察來辯護我ê案件，救我出你ê手。
撒母耳記上 24 16| 大衛對掃羅講chiah-ê話soah，掃羅講，我ê kiáⁿ大衛，這是你ê聲mah？掃羅就出聲啼哭；
撒母耳記上 24 17| kā大衛講，你比我khah公義，因為你用好報我，總是我用pháiⁿ報你；
撒母耳記上 24 18| 你今á日是表明用好款待我，因為耶和華將我交tī你ê手，總是你無thâi死我。
撒母耳記上 24 19| 人若tú-tio̍h伊ê對敵，kiám有放伊平安去mah？願耶和華因為你今á日對我所行ê，用好報你；
撒母耳記上 24 20| 看ah，taⁿ我知你的確beh做王，以色列國beh堅固tī你ê手。
撒母耳記上 24 21| Taⁿ你tio̍h kí耶和華對我chiù-chōa，我過身了，無剪除我ê後裔，tī我ê父ê家無滅無我ê名。
撒母耳記上 24 22| 大衛就ǹg掃羅chiù-chōa。掃羅就tò去伊ê厝。大衛kap tè伊ê人上去衛所。
撒母耳記上 25 1| 撒母耳死，以色列眾人聚集，為tio̍h伊啼哭，埋葬伊tī伊家己ê厝，就是tī La̍h-má。大衛起身落去tī Pa-lân ê曠野。
撒母耳記上 25 2| Tī Má-hûn有一人，伊ê產業tī Ka-bi̍t，是大好額人，有綿羊三千隻，山羊一千隻；伊tī Ka-bi̍t剪羊毛。
撒母耳記上 25 3| Hit人是迦勒族ê人，名叫Ná-pat，伊ê bó͘名叫A-pí-kai，是聰明koh súi ê婦人人，總是hit人ê行做是硬心koh兇惡。
撒母耳記上 25 4| 大衛tī曠野聽見Ná-pat teh剪羊毛，
撒母耳記上 25 5| 大衛就差十個少年人；大衛吩咐hiah-ê少年人講，Lín tio̍h上去Ka-bi̍t，見Ná-pat，用我ê名kā伊請安。
撒母耳記上 25 6| Tio̍h kā hit-ê好命人講，願你平安，願你ê家平安，願你一切所有ê lóng平安。
撒母耳記上 25 7| Taⁿ我聽見講，有人tī你hia，kā你剪羊毛；你ê牧者bat kap阮tòa，阮無欺負伊；in tī Ka-bi̍t ê時，lóng bē-bat失落甚麼；
撒母耳記上 25 8| thang問你ê少年人，in beh kā你講；所以願我ê少年人tī你ê目睭前得tio̍h恩典；因為阮來是好日子，求你照你ê手隨便the̍h淡薄hō͘你ê奴僕，kap你ê kiáⁿ大衛。
撒母耳記上 25 9| 大衛ê少年人到，就將chiah-ê話用大衛ê名，lóng kā Ná-pat講，就靜靜thèng候。
撒母耳記上 25 10| Ná-pat 應大衛ê奴僕講，大衛是是誰？耶西ê kiáⁿ是是誰？近來chōe-chōe奴僕背伊ê主人。
撒母耳記上 25 11| 我ê餅，我ê水，kap為tio̍h kā剪羊毛ê人我所thâi cheng-siⁿ ê肉，beh hō͘剪羊毛ê人，我kiám thang hō͘ hiah-ê我m̄知伊tùi toh落來ê人mah？
撒母耳記上 25 12| 大衛ê少年人就oa̍t-tńg身，tùi原路tò去，照chiah-ê話lóng kā大衛講。
撒母耳記上 25 13| 大衛對tè伊ê人講，Lín ta̍k人lóng tio̍h背刀；in就lóng 背刀。大衛也背刀；tè大衛上去ê約略有四百人，留兩百人顧守雜物。
撒母耳記上 25 14| Ná-pat hiah-ê少年人中有一個來kā Ná-pat ê bó͘ A-pí-kai講，大衛tùi曠野差使者來請安阮主人，主人反tńg嘲皮(sau-phî)in。
撒母耳記上 25 15| 總是hiah-ê人款待阮真好，阮tī田野kap in往來ê時，lóng無受傷害，也無失落甚麼；
撒母耳記上 25 16| 阮tī in hia飼羊ê時，in暝日做阮ê牆圍。
撒母耳記上 25 17| Taⁿ你tio̍h知，也tio̍h打算，看你beh怎樣行；因為有定tio̍h意思beh害阮ê主人kap伊ê全家；伊ê性情兇惡，無人敢kap伊講話。
撒母耳記上 25 18| A-pí-kai就趕緊將兩百個餅，兩皮袋酒，五隻備辦好ê羊，五sè-a烘ê五穀，一百pha葡萄干，兩百個無花果餅，hō͘ kúi-nā隻驢背。
撒母耳記上 25 19| Kā伊hiah-ê少年人講，Lín做頭去，我beh tè lín ê後面去；總是無kā伊ê丈夫Ná-pat講。
撒母耳記上 25 20| 伊就騎驢，tú-á落山ê oat角忽然看見大衛kap tè伊ê人tī對面落來；伊就tú-tio̍h in。
撒母耳記上 25 21| 大衛bat講，Chit人tī曠野一切所有ê，我kā伊顧守致到屬tī伊ê無失落一項，實在是空空；伊用pháiⁿ報我ê好。
撒母耳記上 25 22| 凡若屬伊ê，我若留伊一個ta-po͘-kiáⁿ到明á天光，願上帝照án-ni款待大衛ê對敵，也比án-ni iáu khah重。
撒母耳記上 25 23| A-pí-kai看見大衛，就趕緊tùi伊ê驢落來，tī大衛ê面前àⁿ頭仆tī地裡，拜伊。
撒母耳記上 25 24| 仆tī伊ê腳下，講，我ê主ah，願chit-ê罪歸tī我，求你准你ê女婢講hō͘你聽，koh求你聽你ê女婢ê話。
撒母耳記上 25 25| 求我ê主莫得致意chit-ê無hē落ê人Ná-pat，因為伊ê名怎樣，伊ê人款也是án-ni；伊ê名叫Ná-pat，伊做人果然愚戇。總是我ê主所差來ê少年人，你ê女婢也無看見。
撒母耳記上 25 26| 我ê主ah，耶和華既然禁止你犯tio̍h thâi死人ê罪，用你ê手報家己ê仇讎，所以我kí永活ê耶和華kap你ê活命來chiù-chōa，講，願你ê對敵，kap計謀害我ê主ê，lóng親像Ná-pat。
撒母耳記上 25 27| Taⁿ你ê女婢所帶來hō͘我ê主ê禮物，thang hō͘跟tè我ê主ê少年人；
撒母耳記上 25 28| 求你寬恕你ê女婢ê罪過；因為耶和華的確kā我ê主建立堅固ê家，因為我ê主為tio̍h耶和華交戰；koh tī你一生ê日無查出你有甚麼過失。
撒母耳記上 25 29| 雖然有人起來追jip你，siàu想你ê性命，總是我ê主ê性命beh tī耶和華你ê上帝hia，包tī活命ê包內；你ê對敵ê性命，耶和華beh kā伊hìⁿ出來，親像tùi hìⁿ索ê中間hìⁿ出去一樣。
撒母耳記上 25 30| 到後日，耶和華照伊所應允我ê主ê福氣，來一盡行tī你，設立你做以色列ê頭，
撒母耳記上 25 31| 當hit時，我ê主m̄免為tio̍h流無罪ê人ê血，申家己ê冤，致到有甚麼憂悶，á是心內家己責備；耶和華賜福hō͘我ê主ê時，求你記念你ê女婢。
撒母耳記上 25 32| 大衛kā A-pí-kai講，耶和華以色列ê上帝，是應該o-ló ê；因為伊今á日差你來tú-tio̍h我；
撒母耳記上 25 33| 你ê智慧thang o-ló，你本身也thang o-ló；因為你今á日阻擋我犯tio̍h thâi死人ê罪，無用家己ê手報家己ê仇讎。
撒母耳記上 25 34| 禁止我傷害你ê耶和華以色列ê上帝，我kí祂ê永活來chiù-chōa，若你無緊緊來接我，到明á早起見若屬Ná-pat ê，決斷無留一個ta-po͘-kiáⁿ。
撒母耳記上 25 35| 大衛收 A-pí-kai帶來hō͘伊ê物，就kā伊講，你thang平安tò去你ê家；看ah，我有聽你ê話，帶tio̍h你。
撒母耳記上 25 36| A-pí-kai到Ná-pat hia，看見伊tī家內排設筵席，親像王ê筵席；Ná-pat心大歡喜，因為伊真大醉。所以A-pí-kai無論大細ê事，lóng無kā伊講；thèng候到隔早起。
撒母耳記上 25 37| 到隔早起，Ná-pat酒退；伊ê bó͘將chiah-ê事kā伊講；伊ê心tī內面親像死，伊變親像石頭。
撒母耳記上 25 38| 約略十日，耶和華phah Ná-pat；伊就死。
撒母耳記上 25 39| 大衛聽見Ná-pat已經死，就講，應該tio̍h o-ló耶和華，因為我tùi Ná-pat ê手所受ê凌辱，伊有kā我伸冤，koh阻止奴僕行pháiⁿ；耶和華也hō͘ Ná-pat ê pháiⁿ歸到Ná-pat ê頭殼。Án-ni大衛就差人去kap A-pí-kai講，beh娶伊做bó͘。
撒母耳記上 25 40| 大衛ê奴僕到Ka-bi̍t見A-pí-kai，kā伊講，大衛差阮來見你，想beh 娶你做bó͘。
撒母耳記上 25 41| A-pí-kai就起來，仆tī地裡，講，你ê女婢tī-chia，願做差用，來洗我ê主hiah-ê奴僕ê腳。
撒母耳記上 25 42| A-pí-kai緊緊起來，騎驢，有伊五個女婢相kap去；伊就tè大衛ê使者去做大衛ê bó͘。
撒母耳記上 25 43| 大衛也娶Iâ-su-lia̍t人A-hi-loán；in兩人lóng做伊ê bó͘。
撒母耳記上 25 44| 掃羅已經將伊ê cha-bó͘-kiáⁿ Bí-kah，就是大衛ê bó͘，hō͘ Ka-lîm人，La̍h-ek ê kiáⁿ Phàⁿ-thê做bó͘。
撒母耳記上 26 1| Se-hut人到Ki-pí-a見掃羅講，大衛kiám m̄是家己bih tī Iâ-sī-bûn頭前ê Hap-ki-la̍h山mah？
撒母耳記上 26 2| 掃羅就起來，chhōa以色列中揀選ê兵三千，落去到Se-hut ê曠野，beh tī Se-hut ê曠野chhē大衛。
撒母耳記上 26 3| 掃羅tī Iâ-sī-bûn頭前ê Hap-ki-la̍h 山，紮營tī路裡。大衛tiàm tī曠野，知掃羅來曠野beh追jip伊。
撒母耳記上 26 4| 大衛就差 kúi-nā ê偵探，chiah知掃羅真正來。
撒母耳記上 26 5| 大衛就起來，到掃羅紮營ê所在；大衛看見掃羅kap伊ê軍長Nî-jíⁿ ê kiáⁿ Ap-nî-jíⁿ睏ê所在，掃羅睏tī排列車ê內面，百姓紮營tī伊ê四圍。
撒母耳記上 26 6| 大衛對Hek人A-hi-bí-le̍k，kap Sé-ló͘-ngá ê kiáⁿ Iok-ap ê兄弟A-pí-su講，Chī-chūi beh kap我落去，到營盤，到掃羅hia？A-pí-su講，我kap你落去。
撒母耳記上 26 7| 大衛kap A-pí-su透暝到百姓hia，看見掃羅倒tī排列車ê內面teh睏；伊ê鎗 tī頭殼邊，插tī地裡；Ap-nî-jíⁿ kap百姓睏tī伊ê四圍。
撒母耳記上 26 8| A-pí-su kā大衛講，上帝今á日將你ê對敵交tī你ê手，求你准我用鎗kā伊鑿tī地裡，鑿一下，m̄免兩下。
撒母耳記上 26 9| 大衛kā A-pí-su講，M̄-thang害死伊；是誰起手害耶和華所抹油ê也無罪ah？
撒母耳記上 26 10| 大衛koh講，我kí永活ê耶和華來chiù-chōa，耶和華beh phah伊；kiám-chhái伊死日beh到，á是伊beh落戰陣來死。
撒母耳記上 26 11| 我對tī耶和華決斷m̄敢起手phah耶和華所抹油ê；taⁿ你thang取伊頭殼邊ê鎗kap水瓶，咱thang the̍h來去。
撒母耳記上 26 12| 大衛tùi掃羅ê頭殼邊取伊ê鎗kap水瓶；兩人就去；無人看見，無人知，也無人醒，是in lóng teh睏，因為耶和華hō͘ in睏重眠。
撒母耳記上 26 13| 大衛過去到hit-pêng，遠遠khiā tī山頂，kap in相離不止遠。
撒母耳記上 26 14| 大衛叫百姓kap Nî-jíⁿ ê kiáⁿ Ap-nî-jíⁿ，講，Ap-nî-jíⁿ ah，你無應mah？Ap-nî-jíⁿ講，你是是誰，teh叫王ah？
撒母耳記上 26 15| 大衛對Ap-nî-jíⁿ講，你kiám m̄是一個勇士mah？以色列中是誰比得你ah？你啥事無保護你ê主，你ê王ah？因為百姓中有一人入去beh害你ê王你ê主。
撒母耳記上 26 16| 你chit號所做是m̄好；我kí永活ê耶和華chiù-chōa，lín lóng是該死ê，因為無保護lín ê主，就是耶和華所抹油ê；taⁿ，你看，王頭殼邊ê鎗kap水瓶tī toh落？
撒母耳記上 26 17| 掃羅認得是大衛ê聲，就講，我ê kiáⁿ大衛，這是你ê聲mah？大衛講，王ah，我ê主，是我ê聲；
撒母耳記上 26 18| koh講，我ê主啥事追jip奴僕？我做甚麼？我ê手有甚麼pháiⁿ？
撒母耳記上 26 19| 王ah，我ê主ah，taⁿ求你聽奴僕ê話；若是耶和華激動你攻擊我，願伊監納祭物；若是人激動你，願in tī耶和華ê面前受咒詛，因為in今á日激逐(kek-tio̍k)我，hō͘我無份tī耶和華ê業，講，你去服事別ê上帝。
撒母耳記上 26 20| Taⁿ莫得hō͘我ê血流tī離開耶和華面前ê地；因為以色列王出來，是chhē一隻kā蚤，親像人tī山裡jip一隻鷓鴣(chià-ko͘)。
撒母耳記上 26 21| 掃羅講，我有罪lah；我ê kiáⁿ大衛，你thang tò來；我無beh koh害你；因為你今á日看我ê性命做寶貝；看ah，我所做是真戇，錯誤到極。
撒母耳記上 26 22| 大衛應講，王ah，你ê鎗tī-chia，你tio̍h叫一個少年人過來kia̍h。
撒母耳記上 26 23| 耶和華beh照ta̍k人ê公義kap忠信來報伊；因為今á日耶和華將你交tī我ê手；總是我m̄肯伸手害耶和華所抹油ê。
撒母耳記上 26 24| 我今á日看重你ê性命，願耶和華也án-ni看重我ê性命；koh救我脫離lóng總ê患難。
撒母耳記上 26 25| 掃羅kā大衛講，我ê kiáⁿ大衛，願你受祝福；你beh行出大ê tāi-chì，也穩當beh khah贏。大衛就做伊行。掃羅tò去伊ê本所在。
撒母耳記上 27 1| 大衛心內講，Beh有一日我死tī掃羅ê手；m̄值tio̍h走去腓利士ê地；掃羅對tī我就絕望，無koh tī以色列ê境來chhē我；án-ni我就thang脫離伊ê手。
撒母耳記上 27 2| 大衛就起來，kap tè伊ê六百人，過去到Ka-te̍k王，Má-gô ê kiáⁿ A-kiat hia。
撒母耳記上 27 3| 大衛kap伊兩個bó͘，就是Iâ-su-lia̍t人，A-hi-loán，kap bat做Ná-pat ê bó͘ ê Ka-bi̍t人A-pí-kai，kap tè大衛ê人以及ta̍k人ê家眷，lóng tiàm tī Ka-te̍k A-kiat hia。
撒母耳記上 27 4| 有人kā掃羅講，大衛走去Ka-te̍k。掃羅就無koh chhē伊。
撒母耳記上 27 5| 大衛對A-kiat講，我若tī你ê面前得tio̍h恩典，求你用山場一個城hō͘我，我就有所在thang khiā起；因為你ê奴僕啥事tio̍h kap你相kap khiā起tī京城ah？
撒母耳記上 27 6| 當hit日A-kiat將Sé-kek-la̍h hō͘伊；因為án-ni Sé-kek-la̍h屬猶大王，直到今á日。
撒母耳記上 27 7| 大衛tiàm tī腓利士人ê地，共一年koh四月日。
撒母耳記上 27 8| 大衛kap tè伊ê人上去，侵取Ki-su̍t人、Ki-sek人、A-má-le̍k人；因為chit幾族平素khiā起tī hit所在，tùi Su-jíⁿ去到埃及。
撒母耳記上 27 9| 大衛phah hit所在，無論男女無一個活；koh搶in ê羊、牛、驢、駱駝，kap衣服，倒tńg來見A-kiat。
撒母耳記上 27 10| A-kiat講，Lín今á日去侵取甚麼地方ah？大衛講，Phah猶大ê南方，Iâ-la̍h-bia̍t人ê南方，Ki-nî人ê南方。
撒母耳記上 27 11| 大衛無留一個男女活，帶到Ka-te̍k，是phah算講，驚了in將阮ê事報人知，講，大衛án-ni行；koh伊tiàm tī腓利士人ê地ê時，也常常照chit款來行。
撒母耳記上 27 12| A-kiat信大衛，心內講，大衛hō͘伊本族以色列人真厭惡，所以伊beh永遠做我ê奴僕。
撒母耳記上 28 1| Hit時腓利士人聚集軍兵出陣，beh kap以色列人交戰。A-kiat對大衛講，你tio̍h確實知，你kap tè你ê人lóng tio̍h tè我出陣。
撒母耳記上 28 2| 大衛對A-kiat講，是，奴僕所能做ê tāi-chì，你的確會知。A-kiat kā大衛講，Án-ni，我設立你永遠做我ê侍衛長。
撒母耳記上 28 3| Hit時撒母耳已經死，以色列眾人為tio̍h伊哀哭，埋葬i tī La̍h-má，就是tī伊ê本城。掃羅bat趕逐鬼上身ê kap行邪術ê離開伊ê境內。
撒母耳記上 28 4| 腓利士人聚集，紮營tī Su-liām；掃羅聚集以色列眾人，紮營tī Ki-lī-pho。
撒母耳記上 28 5| 掃羅看見腓利士ê軍兵，就真驚，心pho̍k-pho̍k-chhéng到極。
撒母耳記上 28 6| 掃羅問耶和華；耶和華lóng無用眠夢，á是O͘-lêng，á是先知，來應伊。
撒母耳記上 28 7| 掃羅吩咐伊ê奴僕講，你tio̍h kā我chhē紅姨，hō͘我thang去伊 hia問伊；奴僕講，Tī Ún-to-jíⁿ有一個紅姨。
撒母耳記上 28 8| 掃羅就改換伊ê形容，穿別號ê衫，有兩人kap伊去，暝時去hit-ê婦人人hia。掃羅講，請你用上你ê身ê神，kā我行法術，我所kā你講ê人，你kā我牽伊上來。
撒母耳記上 28 9| 婦人人對伊講；看ah，你知掃羅ê所做；伊tùi境內剪除chiah-ê鬼上身ê，kap行邪術ê；你啥事設計beh害死我ê性命ah？
撒母耳記上 28 10| 掃羅kí耶和華對伊chiù-chōa，講，我kí永活ê耶和華來chiù-chōa，你無beh因為chit-ê事受刑罰。
撒母耳記上 28 11| 婦人人講，我tio̍h kā你牽甚麼人上來ah？伊講，Kā我牽撒母耳上來。
撒母耳記上 28 12| 婦人人看見撒母耳，就大聲叫；婦人人kā掃羅講，你啥事騙我；因為你是掃羅。
撒母耳記上 28 13| 王對伊講，莫得驚，你看見甚麼？婦人人kā掃羅講，我看見神明tùi地裡上來。
撒母耳記上 28 14| 掃羅講，伊ê形狀怎樣？伊講，有一個老人上來，身軀moa長衫。
撒母耳記上 28 15| 掃羅知是撒母耳，就仆tī地裡拜伊。撒母耳kā掃羅講，你啥事攪擾我，牽我上來ah？掃羅講，我困苦到極；因為腓利士人kap我交戰，上帝也離開我，無koh用先知，á是眠夢，來應我；所以我請你來，thang指示我tio̍h怎樣行。
撒母耳記上 28 16| 撒母耳講，耶和華已經離開你，續做你ê對敵；你啥事問我ah？
撒母耳記上 28 17| 耶和華照伊託我所講ê話行tī你；耶和華已經對你ê手搶奪國位，hō͘你ê同伴大衛。
撒母耳記上 28 18| 因為你無thàn耶和華ê話，行伊ê大受氣tī A-má-le̍k，所以耶和華今á日án-ni行tī你；
撒母耳記上 28 19| koh耶和華beh將你kap以色列交tī腓利士人ê手；明á日你kap你hiah-ê kiáⁿ beh kap我tī-teh；耶和華beh將以色列ê軍兵交tī腓利士人ê手。
撒母耳記上 28 20| 掃羅忽然身軀倒直直tī地裡，因為撒母耳ê話，就真驚，到lóng無力；因為一日一暝lóng無食甚麼。
撒母耳記上 28 21| 婦人人óa近掃羅，看見伊真擘腹，對伊講，你ê女婢聽你ê話，無顧家己ê性命，聽你所kā我講ê話。
撒母耳記上 28 22| Taⁿ求你聽女婢ê話，容允我tī你ê面前排淡薄食物，hō͘你食，你行路chiah有氣力。
撒母耳記上 28 23| 伊推辭講，我m̄食。總是伊ê奴僕kap婦人人好嘴勸伊，伊chiah聽in ê嘴tùi地裡起來，坐tī床裡。
撒母耳記上 28 24| 婦人人厝內有一隻肥ê牛á，趕緊thâi伊，koh the̍h麵粉，chhiau伊做無酵餅，來pek伊；
撒母耳記上 28 25| 排tī掃羅kap伊ê奴僕ê面前，in食伊。Hit暝in就起身去。
撒母耳記上 29 1| 腓利士人聚集in ê軍兵到A-hut。以色列人紮營tī Iâ-su-lia̍t ê水泉邊。
撒母耳記上 29 2| 腓利士人hiah-ê首領chhōa兵，有ê一百，有ê一千，進前去。大衛kap tè伊ê人，kap A-kiat，tè tī後面。
撒母耳記上 29 3| 腓利士人ê首領講，chiah-ê希伯來人tī-chia做甚麼？A-kiat kā腓利士人ê首領講，Chit-ê kiám m̄是以色列王掃羅ê人臣大衛mah？伊kap我tòa已經有chiah-ê日，chiah-ê年；對伊投降我到今á日，我bē-bat看見伊有過失。
撒母耳記上 29 4| 腓利士人ê首領受氣伊；腓利士人ê首領kā伊講，Tio̍h hō͘ chit人tò去，tò去你所安置伊ê所在，m̄-thang hō͘伊kap咱落陣，驚了伊tī陣內做咱ê對敵；伊beh kap伊ê主人koh和，beh用甚麼ah？Kiám m̄是chiah-ê人ê頭殼？
撒母耳記上 29 5| 前in有人跳舞唱和講，	掃羅thâi死in ê千千，	大衛thâi死in ê萬萬；所講ê，kiám m̄是chit-ê大衛mah？
撒母耳記上 29 6| A-kiat叫大衛來，kā伊講，我kí永活ê耶和華來chiù-chōa，你是正直，你kap我出入tī軍隊中，我看是好；因為對你來我chia ê時，到今á日，我m̄-bat看見你有甚麼過失；獨獨chiah-ê首領看你做m̄好；
撒母耳記上 29 7| taⁿ你tò去，安然去，驚了你所做，腓利士人ê首領無歡喜。
撒母耳記上 29 8| 大衛kā A-kiat講，我bat做甚麼？tùi我起頭來你ê面前ê時到今á日，你tī你ê奴僕有看出甚麼tāi-chì，hō͘我無thang kap王我ê主ê對敵交戰ah？
撒母耳記上 29 9| A-kiat應大衛講，我知你tī我ê目睭前是好，親像上帝ê使者一樣；總是腓利士人ê首領講，Chit人m̄-thang kap咱去交戰。
撒母耳記上 29 10| 所以你以及你ê主ê奴僕kap你來ê，tio̍h早早起來；你已經起來，到天光就tio̍h去。
撒母耳記上 29 11| 隔早起，大衛kap tè伊ê人早早起來，起身tò去腓利士ê地。腓利士人也上去Iâ-su-lia̍t。
撒母耳記上 30 1| 第三日，大衛kap tè伊ê人到Sé-kek-la̍h。A-má-le̍k人已經侵犯南方kap Sé-kek-la̍h，也phah Sé-kek-la̍h，用火燒伊；
撒母耳記上 30 2| 掠城內ê婦女，無論大細，無thâi死一個，kan-ta掠伊去。
撒母耳記上 30 3| 大衛kap tè伊ê人到hit-ê城，看見城已經hō͘ 火燒去，in ê bó͘、kiáⁿ、cha-bó͘-kiáⁿ，lóng hō͘伊掠去。
撒母耳記上 30 4| 大衛kap tè伊ê人就開聲哮，哮到無力thang哮。
撒母耳記上 30 5| 大衛兩個bó͘，Iâ-su-lia̍t人A-hi-loán，kap bat做Ka-bi̍t人Ná-pat ê bó͘ A-pí-kai，也hō͘伊掠去。
撒母耳記上 30 6| 大衛真著急，因為百姓講，tio̍h用石頭tìm伊；是百姓人人為tio̍h in ê kiáⁿ cha-bó͘-kiáⁿ真煩惱；總是大衛óa靠耶和華伊ê上帝，家己堅固。
撒母耳記上 30 7| 大衛kā A-hi-bí-le̍k ê kiáⁿ，祭司A-pí-a-tha，講，請你kā我帶í-hut-tek來。A-pí-a-tha就帶í-hut-tek到大衛hia。
撒母耳記上 30 8| 大衛問耶和華講，我jip chit-ê軍隊，jip會tio̍h á-bōe？耶和華講，你tio̍h jip伊，因為jip穩當tio̍h，也穩當救in lóng tò來。
撒母耳記上 30 9| 大衛就kap tè伊ê六百人到Pí-so ê溪；留teh ê人歇tī-hia。
撒母耳記上 30 10| 總是大衛kap四百人去追jip；有兩百人厭倦，bōe會過Pí-so ê溪，就留tī-hia。
撒母耳記上 30 11| In tī田野tú-tio̍h一個埃及人，就帶伊到大衛hia；用餅hō͘伊，伊就食，用水hō͘伊lim；
撒母耳記上 30 12| koh hō͘伊一塊無花果餅，兩pha葡萄干；伊食了，精神復到；因為伊三日三暝無食餅無lim水。
撒母耳記上 30 13| 大衛問伊講，你屬是誰？tùi toh落來？伊應講，我是埃及ê少年人，是A-má-le̍k人ê奴僕；因為我三日前破病，我ê主人就放sak我；
撒母耳記上 30 14| 阮侵犯Ki-lī-thê ê南勢，kap屬猶大ê地，kap迦勒地ê南勢；koh用火燒Sé-kek-la̍h。
撒母耳記上 30 15| 大衛問伊講，你能chhōa我到hit-ê軍隊hia á-bōe？伊應講，你tio̍h kā我kí上帝來chiù-chōa，無thâi死我，也無將我交tī我ê主人ê手，我就beh chhōa你落去到hit-ê軍隊hia。
撒母耳記上 30 16| 伊chhōa伊落去ê時，看見in四散tī遍地，lim食跳舞；因為tùi腓利士地kap猶大地所搶ê物真chōe。
撒母耳記上 30 17| 大衛phah in tùi黃昏暗到隔日ê-hng；只有四百個騎駱駝ê少年人走去，以外無一人走離。
撒母耳記上 30 18| A-má-le̍k人所搶去ê財物，大衛lóng救倒tńg，大衛也救伊兩個bó͘ tò來。
撒母耳記上 30 19| 見若A-má-le̍k人所搶去ê，無論大細，kiáⁿ、cha-bó͘-kiáⁿ、財物，大衛lóng帶倒tńg，無失落一個。
撒母耳記上 30 20| 大衛koh搶所有ê羊群、牛群，in趕伊tī cheng-siⁿ ê頭前，講，這是大衛所取來ê。
撒母耳記上 30 21| 大衛到hiah-ê厭倦bōe能跟tè大衛去，留tī Pí-so溪ê兩百人hia。In出來迎接大衛kap tè伊ê百姓。大衛進前到百姓hia，請安in。
撒母耳記上 30 22| Kap大衛去ê人，其中有pháiⁿ人匪類lóng總講，因為in無kap咱去，咱所救倒tńg ê物，的確m̄分hō͘ in，kan-ta用in ta̍k人ê bó͘、kiáⁿ兒，hō͘ in，hō͘ in chhōa去。
撒母耳記上 30 23| 大衛講，兄弟ah，m̄-thang將耶和華所賞賜咱ê物，án-ni做；因為祂保護咱，將攻擊咱ê軍隊交tī咱ê手。
撒母耳記上 30 24| Chit-ê tāi-chì 是誰 beh聽thàn lín ah？顧守雜物ê人所得tio̍h ê份額tio̍h親像出陣ê人ê份額，大家tio̍h平分。
撒母耳記上 30 25| Tùi hit日以後，大衛設立chit-ê做以色列ê律例法度，直到今á日。
撒母耳記上 30 26| 大衛到Sé-kek-la̍h ê時，tùi所搶ê物ê中間the̍h起來，寄去送伊ê朋友，猶大ê長老，講，看ah，chiah-ê是tùi耶和華ê對敵搶來ê，送hō͘ lín做禮物。
撒母耳記上 30 27| 就是送hō͘ tiàm tī Pek-te̍k-lī ê，tiàm tī南方ê La̍h-boa̍t ê，tiàm tī Ngá-thê-jíⁿ ê；
撒母耳記上 30 28| tiàm tī A-lô-jíⁿ ê，tiàm tī Sek-boa̍t ê，tiàm tī Í-si̍t-thê-bo̍k ê；
撒母耳記上 30 29| tiàm tī La̍h-hap-le̍k ê，tiàm tī Iâ-la̍h-bia̍t人chiah-ê城ê，tiàm tī Ki-nî人hiah-ê城ê；
撒母耳記上 30 30| tiàm tī Hô-jíⁿ-má ê，tiàm tī Ko-la̍h-san ê，tiàm tī A-that ê；
撒母耳記上 30 31| tiàm tī Hi-pek-lûn ê，以及大衛kap tè伊ê人平素所往來ê所在，lóng hō͘伊。
撒母耳記上 31 1| 腓利士人kap以色列人交戰，以色列人tī腓利士人ê面前逃走，受傷來死，倒tī Ki-lī-pho山。
撒母耳記上 31 2| 腓利士人jip-óa掃羅kap伊ê kiáⁿ；腓利士人就thâi死掃羅ê kiáⁿ，約拿單、A-pí-ná-ta̍t、Be̍k-ki-su-a。
撒母耳記上 31 3| Hit-ê交戰攻擊掃羅真傷重；射箭ê人jip-tio̍h伊，伊hō͘射箭ê人逼伊真慘。
撒母耳記上 31 4| 掃羅kā kia̍h伊ê軍器ê人講，拔你ê刀kā我鑿過去，驚了chiah-ê無受割禮ê人來鑿死我，來凌辱我。Kia̍h伊ê軍器ê人無beh，因為伊真驚。掃羅就kia̍h伊ê刀，chhih tī hit頂面。
撒母耳記上 31 5| Kia̍h伊ê 軍器ê看見掃羅已經死，伊也chhih tī刀裡，kap伊相kap死。
撒母耳記上 31 6| 掃羅kap伊三個kiáⁿ，kap kia̍h伊ê 軍器ê人，以及lóng總tè伊ê人，同一日做一下死。
撒母耳記上 31 7| Tùi án-ni，tī山谷hit-pêng，kap tī約旦河hit-pêng ê以色列人，看見以色列人已經逃走，掃羅kap伊hiah-ê kiáⁿ也lóng死，就棄sak hiah-ê城逃走。腓利士人續來tiàm hia khiā起。
撒母耳記上 31 8| 隔日，腓利士人來pak hiah-ê受thâi死ê人，chhē-tio̍h掃羅kap伊三個kiáⁿ，死tī Ki-lī-pho山。
撒母耳記上 31 9| 就割斷伊ê頭殼，thǹg伊ê戰甲，差人到腓利士地ê四境，遍傳tī hiah-ê偶像ê廟kap百姓ê中間。
撒母耳記上 31 10| Koh將伊ê戰甲hē tī A-su-tha-lio̍k ê廟內，將伊ê身屍釘tī Pek-san ê城牆頂。
撒母耳記上 31 11| Ki-lia̍t Ngá-pí khiā起ê百姓，聽見腓利士人所行tī掃羅ê事；
撒母耳記上 31 12| in hiah-ê勇士lóng起來，thong暝行，將掃羅ê身屍，kap伊hiah-ê kiáⁿ ê身屍，tùi Pek-san ê城牆取落來，帶到Ngá-pí，tī-hia燒伊；
撒母耳記上 31 13| 將in ê骨埋葬tī Ngá-pí ê垂絲柳樹腳，禁食七日。
撒母耳記下 1 1| 掃羅死了，也大衛thâi死A-má-le̍k人tò來ê時，大衛tòa tī Sé-kek-la̍h兩日。
撒母耳記下 1 2| 到第三日，看ah，有一人tùi營盤，tùi掃羅hia，來，衣裳拆裂，頭殼sám土粉，到大衛hia，就仆tī地裡拜伊。
撒母耳記下 1 3| 大衛問伊講，你tùi toh落來？伊應講，我tùi以色列ê軍營走來。
撒母耳記下 1 4| 大衛koh問伊，講，Tāi-chì怎樣？請你kā我講。伊應講，百姓tùi戰陣逃走，百姓chōe-chōe倒teh死去；掃羅kap伊ê kiáⁿ約拿單也死。
撒母耳記下 1 5| 大衛kā對伊講ê少年人講，你怎樣知掃羅kap伊ê kiáⁿ約拿單死ah？
撒母耳記下 1 6| kā伊講ê少年人講，我偶然到Ki-lī-pho山，看見掃羅óa tī伊ê鎗，有戰車馬兵jip-óa伊。
撒母耳記下 1 7| 伊oa̍t頭看我，就叫我；我應講，我tī-chia。
撒母耳記下 1 8| 伊問我講，你是甚麼人？我應講，我是A-má-le̍k人。
撒母耳記下 1 9| 伊koh kā我講，請你近óa我來thâi死我，因為我真痛苦，我ê性命iáu好好。
撒母耳記下 1 10| 我就近óa伊，來thâi死伊，因為我知伊倒落去了，的確bōe活；我就the̍h伊頭殼裡ê冕旒，kap伊ê手環，帶到我ê主chia。
撒母耳記下 1 11| 大衛就拆裂衫，跟tè伊ê人也是án-ni。
撒母耳記下 1 12| 為tio̍h掃羅kap伊ê kiáⁿ約拿單kap耶和華ê百姓，kap以色列家，悲哀啼哭禁食到日暗，因為in倒tī刀下。
撒母耳記下 1 13| 大衛kā對伊講ê少年人講，你tùi toh落來？應講，我是出外人ê kiáⁿ，A-má-le̍k人。
撒母耳記下 1 14| 大衛對伊講，你伸手thâi死耶和華所抹油ê，怎樣無驚ah？
撒母耳記下 1 15| 大衛叫一個少年人，講，你近óa去thâi死伊。伊就去phah hō͘伊死。
撒母耳記下 1 16| 大衛kā伊講，你ê血歸tī你ê頭殼，因為你ê嘴家己干證你講，我thâi死耶和華所抹油ê。
撒母耳記下 1 17| 大衛做哀歌，追悼掃羅kap伊ê kiáⁿ約拿單。
撒母耳記下 1 18| Koh講，將chit-ê 哀歌教示猶大人；chit-ê哀歌名叫弓歌，寫tī Ngá-soah-jíⁿ ê冊。歌講，
撒母耳記下 1 19| 以色列ah，你ê榮顯ê受thâi tī山頭；	害ah，英雄ê死到án-ni ah！
撒母耳記下 1 20| 莫得tī Ka-te̍k報告，	莫得tī A-si̍t-ki-lûn ê街路報揚，	驚了腓利士ê cha-bó͘-gín-ná歡喜。	驚了無受割禮ê人ê cha-bó͘-gín-ná大悅。
撒母耳記下 1 21| Ki-lī-pho山ah，	願無露水，無雨，tī你hia，也無出禮物ê田；	因為tī-hia勇士ê藤牌受hiat-ka̍k，	掃羅ê藤牌，親像無受抹油ê。
撒母耳記下 1 22| Tùi受thâi-ê ê血，tùi勇士ê油，	約拿單ê弓無倒退，	掃羅ê刀無空空倒tńg。
撒母耳記下 1 23| 掃羅kap約拿單活ê時thang疼，thang歡喜ê；	死ê時也無分離；	In比鷹鳥khah緊，	比獅khah強。
撒母耳記下 1 24| 以色列ê cha-bó͘-kiáⁿ ah，tio̍h為tio̍h掃羅啼哭，	伊bat hō͘ lín穿朱紅色來歡喜；	Hō͘ lín ê衣服有黃金ê裝飾。
撒母耳記下 1 25| 勇士怎樣倒tī戰陣！	約拿單受thâi tī你ê山頭。
撒母耳記下 1 26| 我ê兄約拿單ah，我為你傷心；	我盡在歡喜你；	你ê疼我真奇妙，	贏過婦人人ê疼。
撒母耳記下 1 27| 勇士死到án-ni，	戰器毀滅到án-ni！
撒母耳記下 2 1| 後來大衛問耶和華講，我上去猶大一個城thang mah？耶和華kā伊講，Thang上去。大衛講，我tio̍h上去toh落？伊講，到Hi-pek-lûn。
撒母耳記下 2 2| 大衛就kap伊兩個bó͘，就是Iâ-su-lia̍t人A-hi-loán，kap Ka-bi̍t人bat做Ná-pat ê bó͘，名A-pí-kai，lóng上去hia。
撒母耳記下 2 3| 大衛也hō͘跟tè伊ê人，kap in ta̍k人ê家眷，lóng上去；in就tiàm tī Hi-pek-lûn hiah-ê城。
撒母耳記下 2 4| 猶大人到，tī-hia用油抹大衛做猶大家ê王。	有人kā大衛講，埋葬掃羅ê是Ki-lia̍t Ngá-pí ê人。
撒母耳記下 2 5| 大衛就差使者去見Ki-lia̍t Ngá-pí ê人，kā in講，願耶和華賜福lín，因為lín用chit-ê仁慈款待你ê主掃羅，kā伊埋葬。
撒母耳記下 2 6| 願耶和華用仁慈誠實款待lín；我也beh答lín chit-ê仁慈，因為lín有行chit-ê事。
撒母耳記下 2 7| Lín ê手tio̍h giám硬，lín tio̍h勇敢，因為lín ê主掃羅已經死，猶大族也有用油抹我做in ê王。
撒母耳記下 2 8| 掃羅ê軍長Nî-jíⁿ ê kiáⁿ Ap-nî-jíⁿ bat將掃羅ê kiáⁿ I-si-pho-siat帶伊過去Má-hap-liām，
撒母耳記下 2 9| 設立伊做王治理Ki-lia̍t、A-su-lī、Iâ-su-lia̍t、Í-hoat-liân、便雅憫，kap以色列ê眾人。
撒母耳記下 2 10| 掃羅ê kiáⁿ I-si-pho-siat起頭做以色列王，hit時四十歲；坐位兩年。獨獨猶大族tè大衛。
撒母耳記下 2 11| 大衛tī Hi-pek-lûn做猶大族ê王，歷過七年koh六月日。
撒母耳記下 2 12| Nî-jíⁿ ê kiáⁿ Ap-nî-jíⁿ，kap掃羅ê kiáⁿ I-si-pho-siat ê人臣，tùi Má-hap-liām出來去Ki-piàn。
撒母耳記下 2 13| Sé-ló͘-ngá ê kiáⁿ約押kap大衛ê人臣，也出來，tī Ki-piàn ê池邊相tú-tio̍h；in就坐teh，一隊坐tī池ê chit-pêng，一隊坐tī池ê hit-pêng。
撒母耳記下 2 14| Ap-nî-jíⁿ對約押講，請你hō͘少年人起來，tī咱ê面前kún笑。約押講，Thang hō͘伊起來。
撒母耳記下 2 15| In就起來照數額過去；屬掃羅ê kiáⁿ I-si-pho-siat ê便雅憫人十二名，大衛ê人臣也有十二名。
撒母耳記下 2 16| Ta̍k-ê khiú伊ê對面hit人ê頭殼，用刀鑿伊對面hit人ê hia̍p，做一下倒落去死；所以hit所在叫做Hi-lī-kah-hap-sò͘-lîm，就是tī Ki-piàn。
撒母耳記下 2 17| Hit日ê交戰真雄；Ap-nî-jíⁿ kap以色列人khah輸tī大衛ê兵ê面前。
撒母耳記下 2 18| Tī-hia有Sé-ló͘-ngá三個kiáⁿ，約押、A-pí-su、A-sat-hek；A-sat-hek ê腳gâu走，親像野鹿一般。
撒母耳記下 2 19| A-sat-hek追jip Ap-nî-jíⁿ；無偏左右，直直jip Ap-nî-jíⁿ。
撒母耳記下 2 20| Ap-nî-jíⁿ oa̍t頭看講，A-sat-hek ah，是你á m̄是？應講，是我。
撒母耳記下 2 21| Ap-nî-jíⁿ kā伊講，你tio̍h oa̍t-tńg chiàⁿ-pêng，á是tò-pêng，掠一個少年人，為你本身剝(pak)伊ê戰衫；總是A-sat-hek直直追伊，m̄肯oa̍t-tńg。
撒母耳記下 2 22| Ap-nî-jíⁿ koh kā A-sat-hek講，你oa̍t-tńg莫得追jip我；我啥事tio̍h phah你倒地？若án-ni，我有甚麼面目thang去見你ê兄約押。
撒母耳記下 2 23| 伊猶原m̄肯oa̍t-tńg；Ap-nî-jíⁿ chiah用鎗柄後ê刀鑿入伊ê腹肚；鎗就thàng過伊ê ka-chiah後，伊就倒tī-hia死；見若來到A-sat-hek倒teh死ê所在，就lóng停腳。
撒母耳記下 2 24| 約押kap A-pí-su追jip Ap-nî-jíⁿ；in到Ki-a相對面ê A-má山，tī Ki-piàn曠野ê路，日就落。
撒母耳記下 2 25| 便雅憫人聚集tè Ap-nî-jíⁿ做一陣，khiā tī山頂。
撒母耳記下 2 26| Ap-nî-jíⁿ叫約押講，刀劍thâi人永無soah mah？你kiám m̄知到尾有艱苦mah？你beh到甚麼時hō͘百姓tò去，無jip in ê兄弟ah？
撒母耳記下 2 27| 約押講，我kí永活ê上帝來chiù-chōa，若m̄是你講，早起百姓就tò去，無jip伊ê兄弟。
撒母耳記下 2 28| Tùi án-ni，約押pûn哨角，眾百姓就khiā-teh，無koh追jip以色列人，也無koh交戰。
撒母耳記下 2 29| Ap-nî-jíⁿ kap tè伊ê人thong暝行，經過A-la̍h-pa，過約旦，tùi Pit-lûn 過去到Má-hap-liām。
撒母耳記下 2 30| 約押無koh jip Ap-nî-jíⁿ，就tò來，聚集眾百姓；大衛ê兵減十九人，kap A-sat-hek。
撒母耳記下 2 31| 總是大衛ê兵phah死便雅憫人，kap tè Ap-nî-jíⁿ ê人，共三百六十人。
撒母耳記下 2 32| In扛A-sat-hek去伯利恆，埋葬tī in老父ê墓。約押kap tè伊ê人thong暝行，到Hi-pek-lûn ê時，天tú-á光。
撒母耳記下 3 1| 掃羅ê家kap大衛ê家交戰久久；大衛ná強盛，掃羅ê家ná衰弱。
撒母耳記下 3 2| 大衛tī Hi-pek-lûn生kúi-nā ê kiáⁿ；大kiáⁿ Àm-lùn，是Iâ-su-lia̍t人A-hi-loán所生ê；
撒母耳記下 3 3| 第二個Ki-lī-ap，是bat做Ka-bi̍t人Ná-pat ê bó͘ A-pí-kai所生ê；第三個，押沙龍，是Ki-su̍t王Ta̍t-mái ê cha-bó͘-kiáⁿ Má-ka ê kiáⁿ；
撒母耳記下 3 4| 第四個，A-to-nî-ngá，是Hap-ki̍p ê kiáⁿ；第五個，Sī-hoat-thê-ngá，是A-pí-tha ê kiáⁿ；
撒母耳記下 3 5| 第六個，Í-te̍k-liām，是大衛ê bó͘ Í-kek-la̍h所生ê；chiah-ê是大衛tī Hi-pek-lûn所生ê。
撒母耳記下 3 6| 掃羅ê家kap大衛ê家交戰ê時，Ap-nî-jíⁿ tī掃羅ê家家己強。
撒母耳記下 3 7| 掃羅有一個妃，名叫Lī-su-pa，是Ài-a ê cha-bó͘-kiáⁿ。I-si-pho-siat對Ap-nî-jíⁿ講，你啥事kap我老父ê妃同房ah？
撒母耳記下 3 8| Ap-nî-jíⁿ因為I-si-pho-siat ê話，就真受氣，講，我kiám是猶大ê狗頭mah？我好款待你ê老父掃羅ê家，kap伊ê兄弟朋友，無將你交tī大衛ê手，你今á日竟然因為chit-ê婦人人責備我mah？
撒母耳記下 3 9| 我若無照耶和華所對大衛chiù-chōa-ê來行tī伊，就願上帝加倍責罰。
撒母耳記下 3 10| Ap-nî-jíⁿ，beh tùi掃羅ê家移徙國位，來建立大衛ê位，hō͘伊治理以色列kap猶大，tùi Tàn到別是巴。
撒母耳記下 3 11| I-si-pho-siat，因為驚Ap-nî-jíⁿ，bōe應一句話。
撒母耳記下 3 12| Ap-nî-jíⁿ為tio̍h本身差使者去見大衛講，chit-ê地方屬是誰 ah？Koh講，你kap我立約，我ê手beh幫贊你，hō͘以色列lóng歸你。
撒母耳記下 3 13| 大衛講，好，我kap你立約；總是我beh對你討一項，就是你來見我ê面hit時，若無將掃羅ê cha-bó͘-kiáⁿ Bí-kah chhōa來，的確bōe見我ê面。
撒母耳記下 3 14| 大衛就差使者去見掃羅ê kiáⁿ I-si-pho-siat，講，你tio̍h將我ê bó͘ Bí-kah還我，伊就是我bat用腓利士人一百陽物ê皮所聘定ê。
撒母耳記下 3 15| I-si-pho-siat就差人對伊ê丈夫La̍h-ek ê kiáⁿ Phàⁿ-thiat hia，帶伊來。
撒母耳記下 3 16| 伊ê丈夫tè伊ê後面，ná行ná哮，kap伊到Pa-hō͘-lîm。Ap-nî-jíⁿ kā伊講，tò去ah。伊就tò去。
撒母耳記下 3 17| Ap-nî-jíⁿ kap以色列ê長老參詳，講，Lín前欣慕大衛做王治理lín；taⁿ tio̍h行伊；
撒母耳記下 3 18| 因為耶和華bat論到大衛講，我beh用我ê奴僕大衛ê手救我ê百姓以色列脫離腓利士人ê手，kap眾對敵ê手。
撒母耳記下 3 19| Ap-nî-jíⁿ也講hō͘便雅憫人聽；koh到Hi-pek-lûn，將以色列人，kap便雅憫全家，一切所看做好ê，講hō͘大衛聽。
撒母耳記下 3 20| Ap-nî-jíⁿ kap二十人到Hi-pek-lûn見大衛。大衛為tio̍h Ap-nî-jíⁿ，以及kap伊來ê人，設筵席。
撒母耳記下 3 21| Ap-nî-jíⁿ kā大衛講，我beh起來，去招集以色列眾人來見我ê主我ê王，hō͘ in thang kap你立約，你就thang做王，照心所ài來管理。大衛就送Ap-nî-jíⁿ去；伊就平安去。
撒母耳記下 3 22| 大衛ê兵kap約押出軍tò來，帶chōe-chōe搶ê物來；hit時Ap-nî-jíⁿ無tī Hi-pek-lûn大衛hia，因為大衛已經送伊去，伊也平安去。
撒母耳記下 3 23| 約押kap tè伊ê全軍已經到，有人通知約押講，Nî-jíⁿ ê kiáⁿ Ap-nî-jíⁿ來見王，王送伊去，伊也平安去。
撒母耳記下 3 24| 約押去見王講，你做甚麼ah？看ah，Ap-nî-jíⁿ來見你，你啥事送伊去？taⁿ伊去了lah；
撒母耳記下 3 25| 你知Nî-jíⁿ ê kiáⁿ Ap-nî-jíⁿ來，是beh騙你，ài知你ê出kap你ê入，kap你一切所做ê事。
撒母耳記下 3 26| 約押tùi大衛hia出來，就差使者去jip Ap-nî-jíⁿ；in就tùi Se-la̍h ê井帶伊來；總是大衛m̄知。
撒母耳記下 3 27| Ap-nî-jíⁿ 倒tńg來到Hi-pek-lûn，約押chhōa伊到城門口，假beh暗靜kap伊講話，就tī-hia鑿透伊ê腹肚，伊就死；這是為tio̍h伊ê小弟A-sat-hek hō͘伊thâi死。
撒母耳記下 3 28| 後來大衛聽見，就講，流Nî-jíⁿ ê kiáⁿ Ap-nî-jíⁿ ê血，chit-ê罪tī耶和華ê面前的確永遠無歸tī我，kap我ê國。
撒母耳記下 3 29| 願hit-ê歸tī約押ê頭殼，kap伊ê老父全家；koh願約押ê家患tio̍h下痟-ê，thái-ko-ê，á是óa柺á ê，hō͘刀thâi死ê，無thang食ê，永無斷。
撒母耳記下 3 30| 約押kap伊ê小弟A-pí-su thâi死Ap-nî-jíⁿ，是因為伊tī Ki-piàn交戰ê時，thâi死in ê小弟A-sat-hek。
撒母耳記下 3 31| 大衛kā約押kap tè伊ê眾百姓講，Lín tio̍h拆裂衫，hâ麻布，tī Ap-nî-jíⁿ面前啼哭。大衛王也tè tī伊ê棺材後。
撒母耳記下 3 32| In埋葬Ap-nî-jíⁿ tī Hi-pek-lûn；王óa Ap-nî-jíⁿ ê墓來啼哭，眾百姓也啼哭。
撒母耳記下 3 33| 王為tio̍h Ap-nî-jíⁿ悲哀講，	Ap-nî-jíⁿ怎樣親像戇人ê死ah？
撒母耳記下 3 34| 你ê手無綑縛，你ê腳無鎖鏈；	你死親像人死tī pháiⁿ人ê面前。
撒母耳記下 3 35| Tùi án-ni，眾百姓koh為tio̍h伊哀哭。日未落ê時，眾百姓來勸大衛食餅；總是大衛chiù-chōa講，我若tī日未落ê事先食淡薄餅，á是食別項物，願上帝加倍責罰我。
撒母耳記下 3 36| 眾百姓注意看，lóng看做好，親像王凡所做ê，眾百姓lóng看做好。
撒母耳記下 3 37| Hit日眾百姓kap以色列眾人chiah知thâi死Nî-jíⁿ ê kiáⁿ Ap-nî-jíⁿ，lóng m̄是出tī王ê意思。
撒母耳記下 3 38| 王kā伊ê人臣講，Lín kiám m̄知今á日tī以色列中，死一個豪傑ê大偉人mah？
撒母耳記下 3 39| 我雖然受抹油做王，今á日iáu是軟弱；Sé-ló͘-ngá ê kiáⁿ，chiah-ê人比我khah強；行pháiⁿ ê人，願耶和華照伊ê pháiⁿ報應伊。
撒母耳記下 4 1| 掃羅ê kiáⁿ聽見Ap-nî-jíⁿ死tī Hi-pek-lûn，手就軟落去。以色列眾人也lóng gāng-gāng。
撒母耳記下 4 2| 掃羅ê kiáⁿ有兩個隊長，一個名Pa-ná，一個名Lī-kah，是便雅憫支派，Pí-lio̍k人Lîm-bûn ê kiáⁿ；因為Pí-lio̍k也屬tī便雅憫。
撒母耳記下 4 3| Pí-lio̍k人早前走到Ki-tha-im，出外tī-hia，到今á日。
撒母耳記下 4 4| 掃羅ê kiáⁿ約拿單有一個kiáⁿ兩腳lóng 跛，名叫Bí-hui-pho-siat；當掃羅kap約拿單ê消息tùi Iâ-su-lia̍t傳來ê時，伊tú-á五歲；伊ê奶母抱伊走；因為走真緊，gín-ná跋落來，就致跛腳。
撒母耳記下 4 5| Pí-lio̍k人，Lîm-bûn ê kiáⁿ Lī-kah kap Pa-ná，出去，約略日燒lō ê時，到I-si-pho-siat ê厝。伊tī中晝tú-á teh睏。
撒母耳記下 4 6| In入厝內假影beh put麥，就刺透I-si-pho-siat ê腹肚；Lī-kah kap伊ê兄弟Pa-ná就逃走。
撒母耳記下 4 7| In入房內ê時，I-si-pho-siat tú-á tī房內倒tī床裡teh睏；in就phah伊，thâi死伊，割伊ê頭殼，帶伊去，tùi A-la̍h-pa ê路透暝行。
撒母耳記下 4 8| In帶I-si-pho-siat ê頭殼到Hi-pek-lûn大衛hia，kā王講，你ê對敵掃羅bat siàu想你ê性命ê，看ah，這是伊ê kiáⁿ I-si-pho-siat ê頭殼。耶和華今á日為tio̍h我ê主我ê王報仇tī掃羅kap伊ê後裔。
撒母耳記下 4 9| 大衛應Pí-lio̍k人Lîm-bûn ê kiáⁿ Lī-kah kap伊ê兄弟Pa-ná，kā伊講，耶和華救贖我ê性命脫離lóng總ê苦難；我kí伊ê永活來chiù-chōa；
撒母耳記下 4 10| 前有人報我講，掃羅已經死，伊家己掠做是報好消息，我就掠伊tī Sé-keh-la̍h kā伊thâi死，這是我hō͘伊做傳消息ê報賞；
撒母耳記下 4 11| 何況pháiⁿ人入義人ê厝，thâi伊tī眠床裡，我kiám無beh tùi lín ê手討伊ê血，除滅lín tī地上mah？
撒母耳記下 4 12| 大衛命令伊ê少年人，in就thâi死in，斬斷in ê腳手，吊tī Hi-pek-lûn ê池邊；也將I-si-pho-siat ê頭殼埋葬tī Hi-pek-lûn Ap-nî-jíⁿ ê墓。
撒母耳記下 5 1| 當時以色列眾支派到Hi-pek-lûn，見大衛講，看ah，阮是你ê骨肉。
撒母耳記下 5 2| 前掃羅做阮ê王ê時，chhōa以色列出入ê是你；耶和華也bat kā你講，你beh照顧我ê百姓以色列，也beh做以色列ê君王。
撒母耳記下 5 3| Tùi án-ni，以色列ê長老lóng來Hi-pek-lûn見王。大衛王tī Hi-pek-lûn耶和華ê面前kap in立約。In就用油抹大衛做以色列ê王。
撒母耳記下 5 4| 大衛坐位ê時三十歲，伊坐位四十年。
撒母耳記下 5 5| Tī Hi-pek-lûn做猶大王七年koh六月日；tī耶路撒冷做thong以色列kap猶大ê王三十三年。
撒母耳記下 5 6| 王kap tè伊ê人來到耶路撒冷beh攻擊khiā起hit所在ê Iâ-pò͘-su人。In對大衛講，你若無除chiah-ê chhiⁿ-mî-ê、跛腳ê，就bōe入chit所在；in phah算大衛決斷bōe入chia。
撒母耳記下 5 7| 總是大衛攻擊錫安ê衛所，這就是大衛ê城。
撒母耳記下 5 8| 當hit日，大衛講，Chī-chūi phah Iâ-pò͘-su人，tio̍h tùi水溝上去phah大衛ê心所怨恨跛腳ê、chhiⁿ-mî-ê。Tùi án-ni，有俗語講，有chhiⁿ-mî跛腳ê；人bōe能入厝。
撒母耳記下 5 9| 大衛tiàm tī衛所，稱hit所在做大衛ê城。大衛tùi Bí-lô四圍起造，也ǹg內面。
撒母耳記下 5 10| 大衛ná久ná強盛，因為耶和華萬軍ê上帝kap伊tī-teh。
撒母耳記下 5 11| Chhui-lô王Hi-lân 差使者帶柏香柴kap木匠石匠到大衛hia。In kā大衛起厝。
撒母耳記下 5 12| 大衛知耶和華定tio̍h設立伊做以色列王；koh為tio̍h伊ê百姓以色列來興起伊ê國。
撒母耳記下 5 13| 大衛tùi Hi-pek-lûn來了後，tùi耶路撒冷koh立后妃。大衛koh生kiáⁿ，cha-bó͘-kiáⁿ。
撒母耳記下 5 14| Tī耶路撒冷所生ê kiáⁿ就是Sa-bó͘-a、Sok-pā、Ná-tan、所羅門；
撒母耳記下 5 15| Ek-hat、Í-lī-su-a、Nî-húi、Ngá-hui-a；
撒母耳記下 5 16| Í-lī-sa-má、Í-lī-ngá-tāi、Í-lī-hoat-lia̍t。
撒母耳記下 5 17| 腓利士人聽見人用油抹大衛做以色列王；腓利士ê眾人就上來siàu想大衛。大衛聽見就落去到營寨。
撒母耳記下 5 18| 腓利士人已經來，布置tī Lī-hoa̍t-im ê山谷。
撒母耳記下 5 19| 大衛問耶和華講，我thang上去攻腓利士人mah？你beh將in交tī我ê手mah？耶和華kā大衛講，你thang上去，因為我的確beh將腓利士人交tī你ê手。
撒母耳記下 5 20| 大衛來到Pa-le̍k-pí-la̍h-sim；大衛tī-hia phah in，講，耶和華tī我ê面前衝散我ê對敵，親像水ê衝散一樣；所以名hit所在做Pa-le̍k-pí-la̍h-sim。
撒母耳記下 5 21| In棄sak in ê偶像tī-hia；大衛kap tè伊ê人拾伊去。
撒母耳記下 5 22| 腓利士人koh上來，布置tī Lī-hoa̍t-im ê山谷。
撒母耳記下 5 23| 大衛問耶和華；耶和華講，M̄-thang直直上去，tio̍h彎到in ê後面，tùi桑材樹對面phah in；
撒母耳記下 5 24| 你聽見tī桑材樹尾，有腳步聲，就tio̍h趕緊進行，因為hit時耶和華已經tùi lín ê頭前出去，攻擊腓利士人ê軍隊。
撒母耳記下 5 25| 大衛就照耶和華所吩咐ê去行，攻擊腓利士人，tùi Ka-pa到Ki-sek。
撒母耳記下 6 1| 大衛koh聚集以色列中所揀ê三萬人。
撒母耳記下 6 2| 大衛起身chhōa tè伊ê眾百姓，tùi Pa-la̍h猶大去，beh tùi hia扛上帝ê櫃來；chit-ê櫃ê名是用坐tī兩個ki-lō͘兵ê中間萬軍ê耶和華ê名來稱ê。
撒母耳記下 6 3| In hē上帝ê櫃tī新ê車，tùi山頂A-pí-ná-ta̍t ê家載出來；A-pí-ná-ta̍t兩個kiáⁿ，O͘-sat kap A-hi-iok，趕hit-ê新車。
撒母耳記下 6 4| In將伊kap上帝ê約櫃，tùi山頂A-pí-ná-ta̍t ê家載出來。A-hi-iok行tī櫃ê頭前。
撒母耳記下 6 5| 大衛kap以色列ê全家，tī耶和華ê面前用松柴所造ta̍k號ê樂器，kap琴、瑟、lin-long鼓、大鼓、鈸(poa̍t)，來作樂跳舞。
撒母耳記下 6 6| In到Ná-kùn ê五穀場，O͘-sat伸手扶上帝ê約櫃，因為牛tio̍h-tak。
撒母耳記下 6 7| 耶和華受氣O͘-sat；上帝tī-hia因為伊ê錯誤來phah伊，伊就死tī-hia，tī上帝ê櫃邊。
撒母耳記下 6 8| 因為耶和華忽然phah死O͘-sat，大衛無歡喜；就稱hit所在做Pí-lia̍t-su-o͘-sat，到今á日。
撒母耳記下 6 9| 當hit日大衛驚耶和華，講，耶和華ê櫃thái-thó thang到我ê所在。
撒母耳記下 6 10| Tùi án-ni，大衛m̄肯將耶和華ê櫃扛入大衛ê城，到家己ê所在；大衛就扛伊oat入Ka-te̍k人Gô-piat-í-tong ê家。
撒母耳記下 6 11| 耶和華ê櫃tiàm tī Ka-te̍k人Gô-piat-í-tong ê厝三月日，耶和華賜福氣hō͘ Gô-piat-í-tong kap伊ê全家。
撒母耳記下 6 12| 有人kā大衛王講，耶和華因為上帝ê櫃，賜福tī Gô-piat-í-tong ê家，kap見若屬tī伊ê。大衛就去，歡喜扛上帝ê櫃tùi Gô-piat-í-tong ê厝，到大衛ê城。
撒母耳記下 6 13| 扛耶和華約櫃ê人行六步，大衛就獻一隻牛，kap一隻肥ê cheng-siⁿ，做祭祀。
撒母耳記下 6 14| 大衛tī耶和華ê面前盡力跳舞。大衛hâ幼苧布ê í-hut-tek。
撒母耳記下 6 15| Án-ni大衛kap以色列全家扛耶和華ê櫃上來，出歡喜ê聲，pûn哨角。
撒母耳記下 6 16| 耶和華ê櫃入大衛城ê時，掃羅ê cha-bó͘-kiáⁿ Bí-kah tùi窗á門看，看見大衛chông起來跳舞tī耶和華ê面前，心就看輕伊。
撒母耳記下 6 17| In扛耶和華ê櫃入去，hē tī伊ê所在，就是大衛所為伊搭ê布棚；大衛tī耶和華ê面前獻燒祭kap謝恩祭。
撒母耳記下 6 18| 大衛獻燒祭kap謝恩祭明白，就用萬軍耶和華ê名kā百姓祝福。
撒母耳記下 6 19| Koh tī hiah-ê眾百姓，就是以色列眾人，無論男女，每人分hō͘ in一個餅，一塊肉，一個葡萄干餅；眾百姓就去，ta̍k人tò去in ê厝。
撒母耳記下 6 20| 大衛tò去beh kā伊ê家眷祝福，掃羅ê cha-bó͘-kiáⁿ Bí-kah出來迎接大衛，講，以色列王今á日有jōa大榮光ah！今á日露體tī人臣ê女婢目睭前，親像一個無hē落人無畏見笑露體一樣。
撒母耳記下 6 21| 大衛kā Bí-kah講，這是tī耶和華ê面前，伊揀我pôaⁿ過你ê老父kap伊ê全家，設立我做耶和華ê百姓以色列ê君王，所以我beh tī耶和華ê面前跳舞；
撒母耳記下 6 22| 我beh比chit-ê koh khah粗俗，家己看做卑賤；你所講hiah-ê女婢，我beh受in尊重。
撒母耳記下 6 23| Tùi án-ni，掃羅ê cha-bó͘-kiáⁿ Bí-kah到死ê日無生kiáⁿ兒。
撒母耳記下 7 1| 當王tiàm tī厝內，耶和華也已經hō͘伊脫離四圍ê對敵，得tio̍h安靜ê時，
撒母耳記下 7 2| 王kā先知Ná-tan講，看ah，我tiàm tī柏香柴ê厝內，總是上帝ê櫃tiàm tī帳籬內。
撒母耳記下 7 3| Ná-tan對王講，見若你ê心所想ê，thang去做；因為耶和華kap你tī-teh。
撒母耳記下 7 4| Hit暝耶和華ê話臨到Ná-tan講，
撒母耳記下 7 5| 你去kā我ê奴僕大衛講，耶和華án-ni講，你beh起厝hō͘我khiā起mah？
撒母耳記下 7 6| Tùi我chhōa以色列人出埃及ê日到今á日，我bē-bat tiàm tī厝裡，常常行tī布棚kap會幕。
撒母耳記下 7 7| 見我kap以色列人所行到ê所在，kiám bat對以色列一支派ê士師，就是我命令照顧我ê百姓以色列ê，講，Lín啥事無kā我起柏香柴ê厝ah？
撒母耳記下 7 8| Taⁿ你tio̍h kā我ê奴僕大衛講，萬軍ê耶和華án-ni講，我tùi羊寮中，你teh thàn羊群，揀你，做我ê百姓以色列ê君王。
撒母耳記下 7 9| 你無論去toh落，我常常kap你tī-teh，tī你ê面前剪除你一切ê對敵。我的確hō͘你得tio̍h大名，親像世上hiah-ê偉人ê大名一樣。
撒母耳記下 7 10| 我beh為tio̍h我ê百姓以色列定tio̍h一個所在，栽培in，hō͘ in tiàm tī家己ê所在，無koh遷徙，兇惡ê類無親像早前攪擾in，
撒母耳記下 7 11| 也無親像對我命令士師管理我ê百姓以色列ê日；我beh hō͘你脫離一切ê對敵，得tio̍h安靜。Koh耶和華kā你講，耶和華beh kā你建立家。
撒母耳記下 7 12| 到你ê日子已經滿，你kap你ê列祖相kap睏ê時，我beh設立你所出ê後裔來續接你，我也beh堅固伊ê國；
撒母耳記下 7 13| 伊beh為我ê名起殿；我beh堅固伊ê國位，直到永遠。
撒母耳記下 7 14| 我beh做伊ê父，伊beh做我ê kiáⁿ；伊若犯罪，我beh用人ê柺，世間人ê鞭，責督伊。
撒母耳記下 7 15| 總是我ê慈愛無beh離開伊，親像我hō͘伊離開掃羅，就是我所棄sak tī你ê面前ê。
撒母耳記下 7 16| 你ê家kap你ê國，beh永遠建立tī你ê面前；你ê國位也beh堅固到永遠。
撒母耳記下 7 17| Ná-tan就照這一切ê話，照這一切ê啟示，án-ni kā大衛講。
撒母耳記下 7 18| 大衛王就入去，坐tī耶和華ê面前，講，主耶和華ah，我是是誰，我ê家算做甚麼，你竟然chhōa我到chit-ê地位ah？
撒母耳記下 7 19| 主耶和華ah，這你iáu看做小khóa，你koh論到你ê奴僕ê家到tī久長；主耶和華ah，這是人間ê例。
撒母耳記下 7 20| 大衛iáu有甚麼話thang對你講ah？主耶和華ah，你知你ê奴僕。
撒母耳記下 7 21| 為tio̍h你ê話，koh照你ê心，你行這一切ê大事，hō͘你ê奴僕知；
撒母耳記下 7 22| 耶和華上帝ah，你是至大；照阮ê耳孔所聽見ê，無一個能比得你，你以外無有上帝。
撒母耳記下 7 23| 地上有甚麼國親像你ê百姓以色列ah？就是上帝去救贖伊，歸tī家己做百姓，hō͘伊有名聲，koh tī你ê百姓ê面前，就是你tùi埃及，kap列邦，以及in hiah-ê上帝所救贖出來ê，為tio̍h lín行大ê tāi-chì，為tio̍h你ê地做thang驚ê事ah？
撒母耳記下 7 24| 你bat為家己建立你ê百姓以色列永遠做你ê百姓；耶和華ah，你也做in ê上帝。
撒母耳記下 7 25| 耶和華上帝ah，taⁿ你所論到你ê奴僕，kap你ê奴僕ê家，願你永遠堅固伊，照你所講ê來行。
撒母耳記下 7 26| 願人永永尊你ê名做大，講，萬軍ê耶和華是管理以色列ê上帝；koh你ê奴僕大衛ê家beh tī你ê面前堅固。
撒母耳記下 7 27| 萬軍ê耶和華，以色列ê上帝ah，因為你啟示你ê奴僕，講，我beh kā你建立家，所以你ê奴僕好膽用chit-ê祈禱來對你祈禱。
撒母耳記下 7 28| Taⁿ主耶和華ah，你是上帝ah，你ê話是真實，你也用chit-ê福氣應允你ê奴僕；
撒母耳記下 7 29| taⁿ求你賜福你ê奴僕ê家，hō͘伊永遠tī你ê面前；主耶和華ah，因為你有講伊，願你ê奴僕ê家tùi你ê賜福來得tio̍h福氣，到永遠。
撒母耳記下 8 1| Chit-tia̍p了後，大衛phah腓利士人，hō͘ in降服；大衛koh tùi腓利士人ê手取Bí-tek-an-má。
撒母耳記下 8 2| Koh phah Mô͘-ap，hō͘ in倒tī地裡，用索量伊，量兩條索ê hō͘伊死，量滿一條索ê hō͘伊活；Mô͘-ap人就歸服大衛，來進貢。
撒母耳記下 8 3| 大衛phah Só-pa王Lī-ha̍p ê kiáⁿ Hap-tāi-tí-siā，tī伊去大河，beh恢(khoe)復伊ê權ê時。
撒母耳記下 8 4| 大衛掠伊ê馬兵一千七百，步兵兩萬；大衛將伊戰車ê馬割斷伊ê腳筋；只有留一百張車ê馬。
撒母耳記下 8 5| 大馬色ê A-lân人來幫贊Só-pa王Hap-tāi-tí-siā，大衛就thâi死A-lân人兩萬兩千。
撒母耳記下 8 6| Tùi án-ni，大衛tī大馬色ê A-lân設立軍營。A-lân人就歸服大衛，來進貢。大衛無論去toh落，耶和華lóng hō͘伊khah贏。
撒母耳記下 8 7| 大衛取Hap-tāi-tí-siā hiah-ê人臣所kōaⁿ金ê屏牌，帶到耶路撒冷。
撒母耳記下 8 8| 大衛王koh tùi屬Hap-tāi-tí-siā ê Pí-tha kap Pí-lô-tha ê城，得tio̍h chōe-chōe銅。
撒母耳記下 8 9| Hap-ná王Tô-í聽見大衛phah贏Hap-tāi-tí-siā ê全軍；
撒母耳記下 8 10| Tô-í就差伊ê kiáⁿ Iok-lân去見大衛王，請安伊，kā伊祝福，因為伊phah贏Hap-tāi-tí-siā；因為Hap-tāi-tí-siā kap Tô-í常常交戰。Iok-lân ê手也帶銀器、金器、銅器。
撒母耳記下 8 11| 大衛王就用chiah-ê物做聖，獻hō͘耶和華，親像前用伊所khah贏列國ê金銀做聖來獻一樣；
撒母耳記下 8 12| 就是tùi A-lân、Mô͘-ap、A-bûn人、腓利士人、A-má-le̍k，所得tio̍h ê，以及tùi Só-pa王Lī-ha̍p ê kiáⁿ Hap-tāi-tí-siā所搶ê。
撒母耳記下 8 13| 大衛tī鹽ê山谷phah死A-lân一萬八千人；tò來ê時，就得tio̍h大名聲。
撒母耳記下 8 14| Koh 伊tī Í-tong設軍營；就是tī Í-tong全地設軍營。Í-tong人就lóng 歸服大衛。大衛無論去toh落，耶和華lóng hō͘伊khah贏。
撒母耳記下 8 15| 大衛做以色列眾人ê王。大衛秉公行義tī伊ê眾百姓。
撒母耳記下 8 16| Sé-ló͘-ngá ê kiáⁿ約押做軍長；A-hi-lu̍t ê kiáⁿ Iok-sa-hoat做史官。
撒母耳記下 8 17| A-hi-tu̍t ê kiáⁿ Sat-tok kap A-pí-a-tha ê kiáⁿ A-hi-bí-le̍k做祭司；Se-lâi-ngá做書記；
撒母耳記下 8 18| Iâ-hô-iâ-tāi ê kiáⁿ Pí-ná-ngá統轄 Ki-lī-thê人，kap Pí-lí-thê人；大衛hiah-ê kiáⁿ做領袖。
撒母耳記下 9 1| 大衛問講，掃羅ê家iáu有chhun人無，我thang因為約拿單ê緣故來施恩hō͘伊？
撒母耳記下 9 2| 掃羅ê家有一個奴僕，名叫Sé-pa，人叫伊去大衛hia；王就kā伊講，你是Sé-pa mah？
撒母耳記下 9 3| 應講，你ê奴僕就是伊。王講，掃羅ê家iáu有人無，我thang將上帝ê恩施hō͘伊？
撒母耳記下 9 4| Sé-pa對王講，約拿單iáu有一個kiáⁿ，是跛腳ê。王kā伊講，伊tī toh落？Sé-pa應王講，伊tī Lô-tí-pa A-bí-lī ê kiáⁿ Má-kiat ê家。
撒母耳記下 9 5| 大衛王就差人去，tùi Lô-tí-pa A-bí-lī ê kiáⁿ Má-kiat ê家帶伊來。
撒母耳記下 9 6| 掃羅ê孫，約拿單ê kiáⁿ，Bí-hui-pho-siat來見大衛，仆落去拜。大衛講，Bí-hui-pho-siat ah。伊應講，你ê奴僕tī-chia。
撒母耳記下 9 7| 大衛講，你莫得驚，我beh 因為你ê父約拿單ê緣故施恩hō͘你；我beh將你ê公掃羅一切ê田園lóng還你；你也beh常常tī我ê桌相kap食。
撒母耳記下 9 8| 伊koh仆teh拜伊，講，你ê奴僕是甚麼ah？是親像一隻死狗，你竟然看顧我ah。
撒母耳記下 9 9| 王叫掃羅ê奴僕Sé-pa來，kā伊講，我已經將屬掃羅kap伊全家-ê lóng hō͘你ê主人ê kiáⁿ。
撒母耳記下 9 10| 你kap你hiah-ê kiáⁿ，你hiah-ê奴僕，tio̍h kā伊種作田園，帶所出產ê hō͘你ê主ê kiáⁿ有物thang食；總是你ê主人ê kiáⁿ Bí-hui-pho-siat beh常常tī我ê桌相kap食。
撒母耳記下 9 11| Sé-pa有十五ê kiáⁿ，二十個奴僕。Sé-pa對王講，見我ê主我ê王所吩咐奴僕ê，你ê奴僕lóng beh照án-ni行。王koh講，Bí-hui-pho-siat beh tī我ê桌相kap食，親像王ê kiáⁿ一樣。
撒母耳記下 9 12| Bí-hui-pho-siat有一個kiáⁿ iáu細漢，名叫Bí-ka。見若tòa tī Sé-pa ê家ê人，lóng做Bí-hui-pho-siat ê奴僕。
撒母耳記下 9 13| Tùi án-ni，Bí-hui-pho-siat tiàm tī耶路撒冷；因為伊常常tī王ê桌相kap食；koh伊兩腳lóng跛(pái)。
撒母耳記下 10 1| Chit-tia̍p以後，A-bûn人ê王死，伊ê kiáⁿ Hap-lùn續接伊做王。
撒母耳記下 10 2| 大衛講，我beh施恩hō͘ Ná-hat ê kiáⁿ Hap-lùn，親像伊ê老父施恩hō͘我一樣。大衛就差人臣，託重in安慰伊死老父。大衛ê人臣到A-bûn人ê境內。
撒母耳記下 10 3| 總是A-bûn人ê首領差人kā in ê主Hap-lùn講，大衛差人來你chia慰問你，你phah算伊是尊敬你ê父mah？大衛差伊ê人臣，kiám m̄是beh偵探chit-ê城，詳細看來chhia倒伊mah？
撒母耳記下 10 4| Hap-lùn就將大衛ê人臣ê嘴鬚剃一半，koh對中割斷伊ê衫，到大腿頂，差in tò去。
撒母耳記下 10 5| 有人kā大衛講。伊就差人去迎接in，因為hiah-ê人見笑到極。王講，Thang tiàm tī耶利哥thèng候嘴鬚發長，chiah tò來。
撒母耳記下 10 6| A-bûn人知in hō͘大衛厭惡；A-bûn人就差人去倩Pek-Lī-ha̍p ê A-lân人，kap Só-pa ê A-lân人，步兵兩萬，kap Má-ka王ê人一千，Tô-pek人一萬兩千。
撒母耳記下 10 7| 大衛聽見，就差約押chhōa勇士全軍。
撒母耳記下 10 8| A-bûn人出來排陣tī城門口；Só-pa kap Lī-ha̍p ê A-lân人、Tô-pek人，kap Má-ka人，另外排陣tī郊野。
撒母耳記下 10 9| 約押看見前後有對敵排陣，就tùi以色列精兵ê中間koh再揀伊來排陣，抵敵A-lân人；
撒母耳記下 10 10| 其餘ê百姓交伊ê小弟A-pí-su，hō͘伊排陣抵敵A-bûn人。
撒母耳記下 10 11| Koh講，Nā A-lân人khah強我，你就來幫贊我；若A-bûn人khah強你，我就去幫贊你。
撒母耳記下 10 12| Tio̍h勇敢，咱tio̍h為咱ê百姓kap咱上帝ê城做大丈夫；願耶和華照伊所看做好ê來行。
撒母耳記下 10 13| Tùi án-ni，約押kap tè伊ê百姓進前kap A-lân人交戰；in就tī伊ê面前逃走。
撒母耳記下 10 14| A-bûn人看見A-lân人逃走，in也tī A-pí-su ê面前走入城。約押就tùi A-bûn人hia tò去，到耶路撒冷。
撒母耳記下 10 15| A-lân人看見in thâi輸tī以色列人ê面前，就koh聚集。
撒母耳記下 10 16| Hap-tāi-tí-siā差人召河外ê A-lân人出來；in到Hi-lân；Hap-tāi-tí-siā ê軍長Sok-hoat chhōa in。
撒母耳記下 10 17| 有人報大衛知；伊就聚集以色列眾人，過約旦河來到Hi-lân；A-lân人排陣攻擊大衛，kap伊交戰。
撒母耳記下 10 18| A-lân人逃走tī以色列ê面前；大衛thâi死A-lân七百張戰車ê兵，馬兵四萬；koh phah in ê軍長Sok-hoat，hō͘伊死tī-hia。
撒母耳記下 10 19| 降服Hap-tāi-tí-siā hiah-ê王看見in thâi輸tī以色列ê面前，就kap以色列和好，來降服in。Tùi án-ni，A-lân人m̄敢koh幫贊A-bûn人。
撒母耳記下 11 1| 年頭，列王出戰ê時，大衛差約押kap伊ê人臣，kap以色列ê眾人，出去；in就thâi贏A-bûn人，圍攻La̍h-pa。大衛猶原tiàm tī耶路撒冷。
撒母耳記下 11 2| 有一日beh暗ê時，大衛tùi床裡起來，tī王宮ê厝頂行來行去；tùi厝頂看見一個婦人人teh洗浴；婦人人生做真súi。
撒母耳記下 11 3| 大衛為tio̍h hit-ê婦人人就差人去探聽；有人講，伊kiám m̄是Í-liân ê cha-bó͘-kiáⁿ，Hek人烏利亞ê bó͘，Poa̍t-sī-pa mah？
撒母耳記下 11 4| 大衛差使者去chhōa伊來，伊就來到伊hia，大衛kap伊同房；(婦人人清氣伊ê無清氣)；就tò去in厝。
撒母耳記下 11 5| 婦人人懷孕，差人kā大衛講，我已經懷孕。
撒母耳記下 11 6| 大衛差人到約押hia，講，你差 Hek人烏利亞來我chia。約押就差烏利亞去見大衛。
撒母耳記下 11 7| 烏利亞已經來伊hia，大衛問看約押好mah？百姓好mah？交戰好勢mah？
撒母耳記下 11 8| 大衛kā烏利亞講，你落去lín tau洗腳。烏利亞出王宮了後，王就送一份食物hō͘伊。
撒母耳記下 11 9| 總是烏利亞kap伊主人ê奴僕相kap睏tī王宮ê門口，無落去in tau。
撒母耳記下 11 10| 有人kā大衛講，烏利亞無落去伊ê厝。大衛就問烏利亞講，你kiám m̄是tùi遠路來mah？啥事m̄落去你ê家ah？
撒母耳記下 11 11| 烏利亞對大衛講，約櫃kap以色列kap猶大lóng tiàm tī草寮á；我ê主約押，kap我ê主ê奴僕，lóng紮營tī田野；我kiám thang tò去我ê家lim食，kap我ê bó͘相kap睏mah？我chí你ê活，kap你靈魂ê活來chiù-chōa，我決斷無beh行一個事。
撒母耳記下 11 12| 大衛kā烏利亞講，你今á日猶原tòa chia，明á載我hō͘你去。烏利亞就tī hit日kap 第二日tòa tī耶路撒冷。
撒母耳記下 11 13| 大衛叫烏利亞來，伊就tī伊ê面前lim食；伊hō͘伊醉；已經暗，烏利亞出去伊ê床裡睏，kap伊ê主chiah-ê奴僕相kap做伴；也無落去in tau。
撒母耳記下 11 14| 隔早起，大衛寫一張phoe hō͘約押，託烏利亞ê手帶去。
撒母耳記下 11 15| Phoe內寫講，Tio̍h派烏利亞tī陣前極危急ê所在，lín就對伊ê後面退來，hō͘伊受phah死。
撒母耳記下 11 16| 約押圍城ê時，tī i所知有勇士ê所在，就派烏利亞tī-hia。
撒母耳記下 11 17| 城內ê人有出來kap約押交戰；大衛ê奴僕死kúi-nā人，Hek人烏利亞也死。
撒母耳記下 11 18| 約押差人用交戰ê事lóng kā大衛講；
撒母耳記下 11 19| 就吩咐使者講，你用交戰一切ê事kā王講明白，
撒母耳記下 11 20| 王若受氣，kā lín講，Lín交戰ê時，啥事逼近城牆？kiám m̄知in會tùi城頂射箭mah？
撒母耳記下 11 21| 前phah死Iâ-lō͘-pí-siat ê kiáⁿ A-pí-bí-le̍k-ê是是誰？kiám m̄是一個婦人人，tùi牆頂hiat石磨ê頂tún tī伊ê頂面，hō͘伊死tī Thê-pī-su mah？lín啥事逼近城ah？你tio̍h講，你ê奴僕Hek人烏利亞也死。
撒母耳記下 11 22| 使者去，照約押一切所命令ê來kā大衛講。
撒母耳記下 11 23| 使者kā大衛講，對敵比阮khah強，出來郊野攻擊阮，阮phah伊到城門口。
撒母耳記下 11 24| 射箭ê人tùi牆頂射你ê奴僕；王ê奴僕死kúi-nā人，你ê奴僕Hek人烏利亞也死。
撒母耳記下 11 25| 大衛kā hit-ê使者講，你tio̍h án-ni kā約押講，m̄免掛慮chit-ê事，因為刀劍thâi死人，chit-ê hit-ê無一定；你tio̍h koh-khah盡力攻城，來chhia倒伊；tio̍h án-ni勉勵伊。
撒母耳記下 11 26| 烏利亞ê bó͘聽見丈夫烏利亞已經死，就為伊ê丈夫啼哭。
撒母耳記下 11 27| Teng-iu已經明白，大衛差人chhōa伊到宮內；伊就做伊ê bó͘，kā伊生一個kiáⁿ。總是大衛所行ê事，耶和華真無歡喜。
撒母耳記下 12 1| 耶和華差Ná-tan去見大衛；伊到伊hia，kā伊講，Tī一個城有兩人，一個好額，一個sòng-hiong。
撒母耳記下 12 2| 好額ê有牛羊真chōe；
撒母耳記下 12 3| sòng-hiong人無甚麼，只有一隻羊種á，就是伊所買來飼ê，伊kap伊tī-hia，kap伊ê kiáⁿ相kap長大，食伊所食ê，lim伊ê杯，睏tī伊ê胸前，看伊親像家己ê cha-bó͘-kiáⁿ。
撒母耳記下 12 4| 有一個出外人到好額人hia，好額人m̄甘對伊ê羊群牛群取來備辦hō͘人客食；反tńg 取sòng-hiong人ê羊á，備辦來hō͘人客食。
撒母耳記下 12 5| 大衛大受氣hit人，kā Ná-tan講，我kí永活ê耶和華來chiù-chōa，行chit-ê tāi-chì ê人tio̍h死；
撒母耳記下 12 6| tio̍h賠伊ê羊á 四倍；因為伊行chit-ê事，也因為伊無憐憫ê心。
撒母耳記下 12 7| Ná-tan kā大衛講，你就是hit人。耶和華以色列ê上帝án-ni講，我用油抹你做以色列ê王，救你脫離掃羅ê手。
撒母耳記下 12 8| 我koh用你ê主ê厝宅hō͘你，用你ê主hiah-ê bó͘交tī你ê胸前；koh用以色列kap猶大家hō͘你；chiah-ê若iáu掠做小khóa，我會加添chit號hit號hō͘你。
撒母耳記下 12 9| 你啥事看輕耶和華ê命令，行伊所看做pháiⁿ ê事？你用刀thâi死Hek人烏利亞，就是借A-bûn人ê刀thâi死伊，koh娶伊ê bó͘做你ê bó͘。
撒母耳記下 12 10| Taⁿ刀劍beh永遠無離開你ê家，因為你看輕我，chhōa Hek人烏利亞ê bó͘做你ê bó͘。
撒母耳記下 12 11| 耶和華koh án-ni講，看ah，我beh對你ê家興起災厄攻擊你；我beh tī你ê目睭前，用你hiah-ê bó͘ hō͘你ê厝邊，伊beh tī青天白日kap你hiah-ê bó͘同房。
撒母耳記下 12 12| 因為你tī暗中行伊，總是我beh tī青天白日，tī以色列眾人ê面前，行chit-ê事。
撒母耳記下 12 13| 大衛kā Ná-tan講，我有得罪耶和華。Ná-tan kā大衛講，耶和華已經除去你ê罪，你bōe致到死。
撒母耳記下 12 14| 總是因為你行chit-ê事，hō͘耶和華ê對敵有褻瀆ê因由，所以伊kā你所生ê kiáⁿ的確死。
撒母耳記下 12 15| Ná-tan就tò去in厝。	耶和華phah烏利亞ê bó͘ kā大衛所生ê嬰á，伊就破病真傷重。
撒母耳記下 12 16| 大衛就為tio̍h hit-ê kiáⁿ祈禱上帝。大衛koh禁食，入內面thong暝倒tī地裡。
撒母耳記下 12 17| 伊家中hiah-ê老人起來，到伊ê身邊，beh扶伊tùi地起來；總是伊m̄肯，也無beh kap in相kap食。
撒母耳記下 12 18| 到第七日gín-ná死；大衛ê人臣m̄敢kā伊講gín-ná死lah；因為in講，Gín-ná iáu活teh ê時，咱勸伊，伊尚且m̄聽咱ê話，若kā伊講gín-ná死，伊傷心beh到怎樣？
撒母耳記下 12 19| 大衛看見伊ê人臣chī-bú-chī-chū teh講，大衛就知gín-ná已經死。大衛就問伊ê人臣講，Gín-ná死lah mah？In講，死lah。
撒母耳記下 12 20| 大衛就tùi地裡起來，洗身軀，抹油，換衫，入耶和華ê殿敬拜；然後tò去伊ê厝。伊吩咐人排物tī伊ê面前，伊就食。
撒母耳記下 12 21| 人臣問伊講，你所行ê是怎樣？Gín-ná活teh ê時，你禁食啼哭；gín-ná死，你反tńg起來食。
撒母耳記下 12 22| 大衛講，Gín-ná iáu活teh，我禁食啼哭，因為我phah算講，Kiám-chhái耶和華憐憫我，hō͘ gín-ná活teh，也敢。
撒母耳記下 12 23| Gín-ná已經死，我禁食beh啥事？我kiám會hō͘伊倒tńg來mah？我beh去伊 hia，伊bōe會來我chia。
撒母耳記下 12 24| 大衛安慰伊ê bó͘ Poa̍t-sī-pa，入去kap伊同房，伊就生kiáⁿ；就kā伊號名叫所羅門；
撒母耳記下 12 25| 耶和華也疼伊，就託先知Ná-tan kā伊號名叫Iâ-tí-tí-a，因為耶和華疼伊。
撒母耳記下 12 26| 約押攻A-bûn人ê La̍h-pa，取in ê京城。
撒母耳記下 12 27| 約押差使者去見大衛講，我攻La̍h-pa，已經取伊ê水城。
撒母耳記下 12 28| Taⁿ你tio̍h聚集其餘ê百姓來，紮營攻chit-ê城來取伊；驚了我取chit-ê城，人就用我ê名來叫伊。
撒母耳記下 12 29| 大衛就聚集眾百姓，去La̍h-pa攻擊，來取伊。
撒母耳記下 12 30| 伊取in ê王頭殼頂ê冕旒，伊ê金重一tha-liân-tek，koh鑲寶石；將chit-ê來戴tī大衛ê頭殼。伊koh tùi城內取真chōe財物。
撒母耳記下 12 31| Koh掠hiah-ê城ê百姓出來，hō͘ in用鋸á，kap鐵耙(pē)，以及鐵ê斧頭做苦工，á是tī瓦窯tio̍h磨；伊款待A-bûn人hiah-ê城lóng是án-ni。大衛就kap眾百姓tò去耶路撒冷。
撒母耳記下 13 1| Chit-ê以後，大衛ê kiáⁿ Ap-sa-li王有一個真súi ê小妹，名叫Tha-má；大衛ê kiáⁿ Àm-lùn疼伊。
撒母耳記下 13 2| Àm-lùn為tio̍h伊ê小妹Tha-má鬱卒到破病；因為伊是在室女，Àm-lùn家己知oh得對伊做甚麼tāi-chì。
撒母耳記下 13 3| Àm-lùn有一個朋友，名叫Iok-ná-ta̍t，是大衛ê兄Sī-bí-a ê kiáⁿ。Iok-ná-ta̍t是真靈竅ê人。
撒母耳記下 13 4| 伊對Àm-lùn講，王ê kiáⁿ ah，你啥事一日一日khah消瘦ah？啥事m̄ kā我講？ Àm-lùn kā伊講，我疼我ê小弟押沙龍ê小妹Tha-má。
撒母耳記下 13 5| Iok-ná-ta̍t kā伊講，你tio̍h倒tī眠床裡，假做破病；你ê老父來看你，就對伊講，求你准我ê小妹Tha-má來我chia，用食物hō͘我，備辦tī我ê面前，hō͘我看見，對伊ê手接來食。
撒母耳記下 13 6| Àm-lùn就倒teh假破病；王來bāi伊。 Àm-lùn就對王講，求你hō͘我ê小妹Tha-má來，tī我ê面前kā我做兩塊餅，我thang對伊ê手接來食伊。
撒母耳記下 13 7| 大衛就差人到Tha-má ê厝，kā伊講，Taⁿ你去你ê兄 Àm-lùn ê厝，kā伊備辦食物。
撒母耳記下 13 8| Tha-má就到伊ê兄 Àm-lùn ê厝；Àm-lùn倒teh。Tha-má the̍h麵粉，tī伊ê面前chhiau做餅，koh pek hiah-ê餅；
撒母耳記下 13 9| 就將煎盤piàⁿ tī伊ê面前。 Àm-lùn m̄食，就講，眾人tio̍h離開我出去；眾人就離開伊出去。
撒母耳記下 13 10| Àm-lùn kā Tha-má講你捧食物入睏房，我thang對你ê手接來食。Tha-má就捧所做ê餅入睏房到伊ê兄 Àm-lùn hia。
撒母耳記下 13 11| 伊捧去hō͘伊食，伊就khiú伊，kā伊講，我ê小妹ah，你來kap我相kap睏。
撒母耳記下 13 12| 伊kā伊講，我ê兄，m̄-thang，莫得凌辱我，因為tī以色列中m̄應該án-ni行；你莫得做chit-ê戇事；
撒母耳記下 13 13| 也我，我beh怎樣洗我ê見笑？也你，你tī以色列做戇人ê一個；taⁿ請你對王講，伊無beh禁止我嫁hō͘你。
撒母耳記下 13 14| 總是Àm-lùn m̄肯聽伊ê話；因為伊比伊khah有力，就凌辱伊，kap伊相kap睏。
撒母耳記下 13 15| 以後Àm-lùn極其怨恨伊；hit-ê怨恨伊ê怨恨，比前疼伊ê疼koh khah大。 Àm-lùn就kā伊講，起來，去ah。
撒母耳記下 13 16| 伊kā伊講，M̄-thang án-ni，你趕我出去ê害tio̍h我，比你前款待我ê khah-thiám。總是Àm-lùn m̄肯聽伊；
撒母耳記下 13 17| 就叫hit-ê伺候伊ê奴僕講，Tio̍h趕chit-ê cha-bó͘-gín-ná tùi我chia出去；伊出去，門就tio̍h chhòaⁿ。
撒母耳記下 13 18| Hit時Tha-má穿彩色ê衫，因為王ê cha-bó͘-kiáⁿ，iáu未出嫁ê，lóng穿chit號衫；Àm-lùn ê奴僕就牽伊出去；出去了，門就chhòaⁿ-teh。
撒母耳記下 13 19| Tha-má sám火灰tī頭殼，拆裂所穿彩色ê衫，用手抱頭殼來行；ná行ná哮。
撒母耳記下 13 20| 伊ê兄押沙龍問伊講，你ê兄 Àm-lùn bat kap你做堆mah？我ê小妹ah，taⁿ無做聲，伊是你ê兄，莫得掛意chit-ê事。Tha-má就單身tiàm tī伊ê兄押沙龍ê厝。
撒母耳記下 13 21| 大衛王聽見chiah-ê事，就不止受氣。
撒母耳記下 13 22| 押沙龍無kap Àm-lùn講好講pháiⁿ；因為押沙龍怨恨Àm-lùn，是伊有凌辱伊ê小妹Tha-má。
撒母耳記下 13 23| 過兩年，押沙龍tī近Í-hoat-liân ê Pa-le̍k-hā-só，有人kā伊剪羊毛；押沙龍請王ê眾kiáⁿ lóng總去。
撒母耳記下 13 24| 押沙龍來見王，講，Taⁿ你ê奴僕有用人teh剪羊毛，請王，kap王ê人臣，kap奴僕，相kap去。
撒母耳記下 13 25| 王kā押沙龍講，我ê kiáⁿ ah，m̄-thang，阮m̄-thang lóng去，驚了你開費siuⁿ傷重。押沙龍逼伊，總是伊m̄去；kan-ta kā伊祝福。
撒母耳記下 13 26| 押沙龍講，若無，就hō͘我ê兄 Àm-lùn kap阮去。王講，啥事tio̍h伊kap你去ah？
撒母耳記下 13 27| 押沙龍逼伊。王就允准Àm-lùn kap王ê眾kiáⁿ相kap去。
撒母耳記下 13 28| 押沙龍吩咐伊ê奴僕講，Lín tio̍h注意，看Àm-lùn lim酒tek-kái ê時，我kā lín講，Phah Àm-lùn，lín就tio̍h thâi死伊，莫得驚；這kiám m̄是我吩咐lín-ê mah？Lín做lín好膽勇敢。
撒母耳記下 13 29| 押沙龍ê奴僕就照押沙龍所吩咐ê，來行tī Àm-lùn；王ê眾kiáⁿ lóng peh起來，ta̍k人騎伊ê騾逃走。
撒母耳記下 13 30| In iáu tī路裡有風聲傳到大衛，講，押沙龍有thâi死王ê眾kiáⁿ，無留一個。
撒母耳記下 13 31| 王就起來拆裂衫，倒tī地裡；王ê人臣也拆裂衫，khiā tī伊ê身邊。
撒母耳記下 13 32| 大衛ê兄Sī-bí-a ê kiáⁿ，Iok-ná-ta̍t應講，我ê主，莫得phah算王ê眾kiáⁿ，hiah-ê少年人lóng hō͘伊thâi死；只有Àm-lùn死nā-tiāⁿ；因為tùi Àm-lùn凌辱伊ê小妹Tha-má hit日，押沙龍就已經有chit-ê意思。
撒母耳記下 13 33| Taⁿ我ê主我ê王，莫得掛意chit-ê事，phah算王ê眾kiáⁿ lóng死；其實只有Àm-lùn死nā-tiāⁿ。
撒母耳記下 13 34| 押沙龍就逃走。守望ê少年人kia̍h目看，看見chōe-chōe百姓tùi伊ê後面，tùi山邊ê路來。
撒母耳記下 13 35| Iok-ná-ta̍t kā王講，看ah，王ê眾kiáⁿ lóng來lah，果然照你ê奴僕所講ê。
撒母耳記下 13 36| 話tú-á講soah，王hiah-ê kiáⁿ就到，開聲啼哭；王kap人臣也lóng大啼哭到極。
撒母耳記下 13 37| 押沙龍走到Ki-su̍t王A-bí-hut ê kiáⁿ Ta̍t-mái hia；大衛日日為tio̍h伊ê kiáⁿ悲哀。
撒母耳記下 13 38| 押沙龍走到Ki-su̍t，tiàm hia三年。
撒母耳記下 13 39| 大衛王ê心切切siàu念押沙龍；因為Àm-lùn已經死，就受安慰。
撒母耳記下 14 1| Sé-ló͘-ngá ê kiáⁿ約押知王ê心意向押沙龍；
撒母耳記下 14 2| 就差人去Thê-ko-a，tùi hia叫一個聰明ê婦人人來，kā伊講，請你假做khiā孝(hà)ê，穿孝衫，莫得用油抹身軀，tio̍h裝做為tio̍h死人久久悲哀ê婦人人；
撒母耳記下 14 3| 入去見王，照chit-ê款對伊án-ni講。約押就將所tio̍h講ê話kà婦人人講。
撒母耳記下 14 4| Thê-ko-a ê婦人人對王講ê時，面仆tī地裡，拜講，王ah，救我。
撒母耳記下 14 5| 王問伊講，你有甚麼tāi-chì ah？伊應講，我實在是寡婦，我ê丈夫已經死。
撒母耳記下 14 6| 女婢有兩個kiáⁿ，in兩個tī田裡相phah，無人tī in中間排解；chit-ê phah hit-ê hō͘伊死。
撒母耳記下 14 7| Taⁿ全家ê人lóng起來攻擊你ê女婢，講，你tio̍h將hit-ê phah死兄弟ê交出來，阮thang hō͘伊死，賠伊phah死兄弟ê性命，絕伊ê後嗣；án-ni in beh將我chhun ê火炭phah-hoa，無hō͘我ê丈夫留名留後裔tī世間。
撒母耳記下 14 8| 王kā婦人人講，你thang tò去lín tau，我beh為tio̍h你出命令。
撒母耳記下 14 9| Thê-ko-a ê婦人人koh kā王講，我ê主我ê王，願chit-ê罪歸tī我，kap我ê父ê家；王kap伊ê位lóng無罪。
撒母耳記下 14 10| 王講，見若有kap你加講話ê，你就chhōa伊到我chia，伊就無koh來kāng你。
撒母耳記下 14 11| 婦人人講，願王記念耶和華你ê上帝，m̄-thang准報人命ê行滅絕，驚了in滅絕我ê kiáⁿ。王講，我kí永活ê耶和華來chiù-chōa，你ê kiáⁿ，連一支頭毛也bōe ka-la̍uh tī地裡。
撒母耳記下 14 12| 婦人人講，求你容允你ê女婢對我ê主我ê王koh講一句話。王講，做你講。
撒母耳記下 14 13| 婦人人講，你啥事想án-ni來攻擊上帝ê百姓ah？王講chit-ê話，親像有罪，因為王無hō͘伊ê逃命ê tò來。
撒母耳記下 14 14| 因為咱lóng的確tio̍h死，親像水潑tī地裡，bōe能koh收倒tńg；總是上帝無搶人ê性命，是設法hō͘逃命ê人免受革逐離開伊。
撒母耳記下 14 15| 我來將chit-ê話kā我ê主我ê王講，是因為百姓hō͘我驚惶，所以女婢講，Taⁿ我beh kā王講，kiám-chhái王beh成女婢ê所求。
撒母耳記下 14 16| 人beh將我kap我ê kiáⁿ tùi上帝ê業做一下除滅；總是王beh聽，救伊ê女婢脫離hit人ê手。
撒母耳記下 14 17| 女婢koh講，願我ê主我ê王ê話來安慰；因為我ê主我ê王能分別是非，親像上帝ê使者一樣；獨獨願耶和華你ê上帝kap你tī-teh。
撒母耳記下 14 18| 王應婦人人kā伊講，我見若所beh問你ê，lóng m̄-thang對我khǹg密。婦人人講，願我ê主我ê王講伊。
撒母耳記下 14 19| 王講，Chiah-ê kiám m̄是約押kap你通套ê mah？婦人人講，我ê主我ê王ah，我kí你ê活命來chiù-chōa，我ê主我ê王所講ê，無人會偏左á偏右來閃避伊。因為你ê奴僕約押吩咐我，用chiah-ê話lóng教你ê女婢講。
撒母耳記下 14 20| 你ê奴僕約押做án-ni，是beh hō͘ chit-ê事勢轉彎；我ê主有智慧，親像上帝使者ê智慧，能透徹世上一切ê事。
撒母耳記下 14 21| 王kā約押講，我的確行chit-ê事；taⁿ你tio̍h去，chhōa hit-ê少年人押沙龍tò來。
撒母耳記下 14 22| 約押仆tī地裡來拜，祝謝王；約押講，我ê主我ê王ah，王既然行你ê奴僕所求ê，今á日你ê奴僕知我有得tio̍h恩典tī你ê目睭前。
撒母耳記下 14 23| Tùi án-ni，約押起身去Ki-su̍t，chhōa Ap-sa-li王到耶路撒冷。
撒母耳記下 14 24| 王講，Kah伊tò去伊ê厝，m̄-thang見我ê面。押沙龍就tò去伊ê厝，無見王ê面。
撒母耳記下 14 25| 押沙龍生做真好看，thong以色列中無人親像伊得tio̍h人o-ló；tùi kha-chiah底到頭殼頂lóng無瑕疵。
撒母耳記下 14 26| 伊剪頭毛ê時，秤(chhìn)伊ê頭毛，照王ê秤，重兩百sià-khek-le̍k；伊剪髮是tī ta̍k-ê年尾，因為伊ê頭毛真重，所以tio̍h剪伊。
撒母耳記下 14 27| 押沙龍生三個kiáⁿ，一個cha-bó͘-kiáⁿ；cha-bó͘-kiáⁿ名叫Tha-má，是一個面貌真súi ê cha-bó͘-gín-ná。
撒母耳記下 14 28| 押沙龍tòa tī耶路撒冷滿兩年，無見王ê面。
撒母耳記下 14 29| 押沙龍差人叫約押，beh 差伊去見王。總是約押m̄肯來伊hia；伊第二pái差人去叫伊，伊猶原m̄來。
撒母耳記下 14 30| 所以押沙龍對伊ê奴僕講，Lín看，約押ê園近我ê園，伊有大麥tī-hia；lín去放火燒伊。押沙龍ê奴僕就去放火燒伊。
撒母耳記下 14 31| 約押就起來到押沙龍ê厝，問伊講，你ê奴僕啥事放火燒我ê園？
撒母耳記下 14 32| 押沙龍應約押講，我差人kā你講，來chia，hō͘我thang 差你去見王，kā伊講，我啥事tùi Ki-su̍t tò來ah？我m̄值tio̍h猶原tòa hia；taⁿ tio̍h准我見王ê面，我若有罪，伊thang thâi我。
撒母耳記下 14 33| 約押就去見王kā伊講。伊叫押沙龍；押沙龍就來見王，tī王ê面前仆tī地裡。王就chim押沙龍。
撒母耳記下 15 1| Chit-tia̍p了後，押沙龍為家己備辦車馬，koh五十人走tī伊ê頭前。
撒母耳記下 15 2| 押沙龍早早起來，khiā tī城門ê路邊；若有人來，有案件tio̍h hō͘王判斷ê，押沙龍就叫伊來，問伊講，你是toh落一個城ê人？伊應講，奴僕是以色列一個支派ê人。
撒母耳記下 15 3| 押沙龍kā伊講，你ê tāi-chì是好，是有情理；總是王無交代人聽你ê話。
撒母耳記下 15 4| 押沙龍koh講，可惜無設立我做chit-ê地方ê審判司；見有相告tio̍h判斷ê事ê，來到我chia，我beh照公義判決伊。
撒母耳記下 15 5| 見有人近óa來拜伊，伊就伸手牽伊，kā伊chim。
撒母耳記下 15 6| 以色列人ê中間，見若beh去見王求判斷ê，押沙龍lóng án-ni款待in。Án-ni押沙龍暗靜得tio̍h以色列人ê心。
撒母耳記下 15 7| 過四年，押沙龍對王講，求你准我去Hi-pek-lûn，還我對耶和華所hē ê願。
撒母耳記下 15 8| 因為奴僕tiàm tī A-lân ê Ki-su̍t bat hē願講，耶和華若果然hō͘我koh tò來耶路撒冷，我beh服事耶和華。
撒母耳記下 15 9| 王kā伊講，你thang平安去。押沙龍就起來，去Hi-pek-lûn。
撒母耳記下 15 10| 押沙龍差偵探行遍以色列ta̍k支派，講，Lín一下聽見哨角ê聲，就講，押沙龍tī Hi-pek-lûn做王lah。
撒母耳記下 15 11| 押沙龍所請hí兩百人kap伊tùi耶路撒冷去；hiah-ê人lóng是bû-ì中去，m̄知hit-ê事。
撒母耳記下 15 12| 大衛ê 謀士A-hi-to-hut是Ki-lô人，當獻祭ê時，押沙龍差人召伊，對伊ê本城Ki-lô來；tùi án-ni，叛逆ê勢面ná 強；因為tè押沙龍ê百姓日日ná-chōe。
撒母耳記下 15 13| 有人來報大衛講，以色列人ê心lóng歸向押沙龍lah。
撒母耳記下 15 14| 大衛kā hiah-ê kap伊tī耶路撒冷ê人臣講，起來，咱tio̍h逃走；若無，lóng bōe能閃避押沙龍；tio̍h緊緊去，驚了伊緊緊到來jip-tio̍h咱，陷害咱，用刀thâi死城內ê人。
撒母耳記下 15 15| 王ê人臣kā王講，看ah，我ê主我ê王所主意ê，你ê奴僕lóng beh行。
撒母耳記下 15 16| 王出去，伊ê家眷lóng tè伊；王留十個嬪妃顧厝。
撒母耳記下 15 17| 王出去，眾百姓lóng tè伊；到Pek-be̍k-hap就歇。
撒母耳記下 15 18| 王ê人臣lóng tī伊ê面前行過去，一切ê Ki-lī-thê人、Pí-lī-thê人，kap Ka-te̍k人，就是tùi Ka-te̍k tè伊來ê六百人，也lóng tī王ê面前行過去。
撒母耳記下 15 19| 王kā Ka-te̍k人Í-thài講，你啥事kap阮去？thang tò去kap王相kap tòa；你是外邦人，遷徙tī外面，thang tò去本所在。
撒母耳記下 15 20| 你昨日chiah來，我今á日kiám thang勞煩你kap阮漂流ah？我去我所去ê所在；你thang tò去，帶你ê兄弟相kap tò去；願恩典誠實kap你tī-teh。
撒母耳記下 15 21| Í-thài ìn王講，我kí永活ê耶和華，kap我ê主我ê王ê活命，來chiù-chōa，我ê主我ê王或活或死，見所tī-teh ê所在，你ê奴僕也tī-hia。
撒母耳記下 15 22| 大衛kā Í-thài講，你去，過去。Ka-te̍k人Í-thài kap hiah-ê tè伊ê人，kap所有ê gín-ná就lóng過去。
撒母耳記下 15 23| 遍地大聲啼哭；眾百姓lóng過去，王也過Khip-lûn溪；眾百姓過去，ǹg曠野teh行。
撒母耳記下 15 24| Sat-tok kap lóng總tè伊ê利未人扛上帝ê約櫃來；in hē上帝ê櫃tī-hia。A-pí-a-tha上來，thèng候眾百姓tùi城內出來，lóng過去。
撒母耳記下 15 25| 王kā Sat-tok講，你扛上帝ê櫃tò去城內；我若得tio̍h恩典tī耶和華ê目前，伊beh hō͘我tò來，hō͘我koh看見伊，kap伊khiā起ê所在。
撒母耳記下 15 26| 設使伊講，我無歡喜你；看ah，我tī-chia，願伊照伊看做好ê行tī我。
撒母耳記下 15 27| 王koh kā祭司Sat-tok講，你kiám m̄是先見mah？你thang安然tò去城內；你ê kiáⁿ A-hi-má-su，kap A-pí-a-tha ê kiáⁿ約拿單，lín chit兩個kiáⁿ lóng thang kap你去。
撒母耳記下 15 28| 看ah，我tī曠野ê渡口thèng候tùi你hia有消息來，報我知實情。
撒母耳記下 15 29| Tùi án-ni，Sat-tok kap A-pí-a-tha扛上帝ê櫃tò去耶路撒冷；in就tòa tī-hia。
撒母耳記下 15 30| 大衛tùi上橄欖山ê路上去，ná上去ná哮；罩頭殼thǹg赤腳來行；tè伊去ê眾百姓也罩頭殼上去，ná上去ná哮。
撒母耳記下 15 31| 有人報大衛講，A-hi-to-hut也tè押沙龍tī叛黨 ê中間。大衛講，耶和華ah，求你hō͘ A-hi-to-hut ê計謀變做戇。
撒母耳記下 15 32| 大衛上到山頂，敬拜上帝ê所在，看見A-ki人Hō͘-su，衫拆裂，頭殼sám塵埃，來迎接伊。
撒母耳記下 15 33| 大衛kā伊講，你若kap我去，會拖thūi我；
撒母耳記下 15 34| 你若tò去城內，kā押沙龍講，王ah，我beh做你ê奴僕；我前做你ê父ê奴僕，taⁿ我也beh án-ni做你ê奴僕，你就thang kā我破壞A-hi-to-hut ê計謀。
撒母耳記下 15 35| 祭司Sat-tok kap A-pí-a-tha kiám無kap你tī-hia mah？你tùi王宮內所聽見ê，就tio̍h kā祭司Sat-tok kap A-pí-a-tha講。
撒母耳記下 15 36| Sat-tok ê kiáⁿ A-hi-má-su，A-pí-a-tha ê kiáⁿ約拿單，chit兩個kiáⁿ也kap in tī-hia；見若lín所聽見ê，thang託重in來報我。
撒母耳記下 15 37| Tùi án-ni，大衛ê朋友Hō͘-su入城。押沙龍也入耶路撒冷。
撒母耳記下 16 1| 大衛過山頂無jōa遠，看見Bí-hui-pho-siat ê奴僕，Sé-pa來tú-tio̍h伊，帶掛鞍ê驢兩隻，載餅兩百，葡萄干一百pha，夏天ê果子一百，酒一皮囊。
撒母耳記下 16 2| 王問Sé-pa講，你帶chiah-ê來是甚麼意思？Sé-pa講，驢是beh hō͘王ê家眷騎，餅kap夏天ê果子，是beh hō͘少年人食；酒是beh hō͘ tī曠野厭倦ê人lim。
撒母耳記下 16 3| 王問講，你ê主人ê kiáⁿ tī toh落？Sé-pa 應王講，伊猶原tī耶路撒冷；因為伊講，以色列人今á日beh將我ê父ê國還我。
撒母耳記下 16 4| 王kā Sé-pa講，Bí-hui-pho-siat所有ê lóng歸hō͘你。Sé-pa講，我跪拜；願得tio̍h恩典tī我ê主我ê王ê面前。
撒母耳記下 16 5| 大衛王到Pa-hō͘-lîm ê時，看ah，有掃羅族ê家一人出來，就是Ki-la̍h ê kiáⁿ，名叫Sī-múi；伊出來，ná行ná咒詛；
撒母耳記下 16 6| koh拾石頭tìm大衛kap大衛王ê人臣；hit時眾百姓kap勇士lóng tī王ê左右。
撒母耳記下 16 7| Sī-múi咒詛講，你chit-ê流人ê血ê人ah，你chit-ê pháiⁿ人ah，去ah，去ah。
撒母耳記下 16 8| 你替掃羅做王，taⁿ耶和華用伊ê家ê血lóng歸tī你；耶和華用chit-ê國交tī你ê kiáⁿ押沙龍ê手；taⁿ你tú-tio̍h惡報，因為你是流人ê血ê人。
撒母耳記下 16 9| Sé-ló͘-ngá ê kiáⁿ A-pí-su kā王講，chit隻死狗，kiám thang咒詛我ê主我ê王mah？求你准我過去，割伊ê頭。
撒母耳記下 16 10| 王講，Sé-ló͘-ngá chiah-ê kiáⁿ ah，我kap lín有甚麼干涉？chhut-chāi伊咒詛，因為耶和華吩咐伊講，你tio̍h咒詛大衛；án-ni 是誰敢講，你啥事án-ni行ah？
撒母耳記下 16 11| 大衛koh kā A-pí-su，kap伊ê眾人臣講，我親生ê kiáⁿ尚且siàu想我ê性命，何況chit-ê便雅憫人ah？容允伊，chhut-chāi伊咒詛；因為這是耶和華kah伊ê。
撒母耳記下 16 12| Kiám-chhái耶和華鑑察我ê冤枉，因為伊今á日ê咒詛，耶和華beh用好報我。
撒母耳記下 16 13| 大衛kap tè伊ê人行路去。Sī-múi行tī伊相對ê山坪，ná行ná咒詛，koh tìm石頭，掖土。
撒母耳記下 16 14| 王kap tè伊ê眾百姓真厭倦，到一所在，就tī-hia歇睏。
撒母耳記下 16 15| 押沙龍kap眾百姓以色列人，來到耶路撒冷。A-hi-to-hut也kap伊tī-hia。
撒母耳記下 16 16| 大衛ê朋友，A-ki人Hō͘-su，來到押沙龍hia；Hō͘-su kā押沙龍講，願王萬歲，願王萬歲。
撒母耳記下 16 17| 押沙龍kā Hō͘-su講，你好款待你ê朋友是án-ni mah？啥事無kap你ê朋友相kap去ah？
撒母耳記下 16 18| Hō͘-su kā押沙龍講，m̄是án-ni，耶和華kap chit-ê百姓，kap以色列眾人，所揀ê，我beh歸伊，也beh kap伊tòa。
撒母耳記下 16 19| Koh一項，我tio̍h服事是誰 ah？kiám m̄是tī伊ê kiáⁿ ê面前mah？我怎樣tī你ê老父ê面前服事，也beh án-ni tī你ê面前。
撒母耳記下 16 20| 押沙龍kā A-hi-to-hut講，Lín tio̍h計畫，看咱tio̍h怎樣行。
撒母耳記下 16 21| A-hi-to-hut kā押沙龍講，你ê老父所留teh顧厝hiah-ê嬪妃，你tio̍h kap伊睏；就以色列ê眾人聽見你hō͘你ê老父厭惡，見若歸你ê人，伊ê手beh giám硬。
撒母耳記下 16 22| In就kā押沙龍搭布棚，tī王宮ê磚棚頂。押沙龍就tī以色列眾人ê面前入去，kap伊ê老父ê嬪妃睏。
撒母耳記下 16 23| Hit時A-hi-to-hut所計畫ê計畫，親像人問上帝ê話一樣；A-hi-to-hut對tī大衛á是對tī押沙龍所計畫ê，lóng是án-ni。
撒母耳記下 17 1| A-hi-to-hut koh kā押沙龍講，請你准我揀一萬兩千人，今暝我beh起身追jip大衛；
撒母耳記下 17 2| 趁thàn 伊厭倦手軟，我beh jip-tio̍h伊，hō͘伊驚惶，tè伊ê眾百姓beh lóng逃走；我就kan-ta thâi死王nā-tiāⁿ；
撒母耳記下 17 3| Hō͘眾百姓lóng 歸你；你所chhē hit人是親像眾人倒tńg來一樣；án-ni百姓lóng平安。
撒母耳記下 17 4| 押沙龍kap以色列ê長老lóng掠chit-ê話做好。
撒母耳記下 17 5| 押沙龍講，Tio̍h叫A-ki人Hō͘-su來，咱也thang聽伊所講ê。
撒母耳記下 17 6| Hō͘-su到押沙龍hia，押沙龍kā伊講，A-hi-to-hut講án-ni，咱tio̍h照伊ê話行mah？若無，你就tio̍h講。
撒母耳記下 17 7| Hō͘-su kā押沙龍講，A-hi-to-hut chit-pái所計畫ê m̄好。
撒母耳記下 17 8| Hō͘-su koh講，你知你ê老父，kap tè伊ê人，lóng是勇士；taⁿ in ê心猛烈，親像田野失落kiáⁿ ê熊母一般。Koh你ê老父是戰士，的確無kap百姓相kap歇。
撒母耳記下 17 9| 看ah，伊taⁿ bih tī山坑á是別所在；若有kúi-nā人事先hō͘伊thâi死，見若聽見ê人beh講，Tè押沙龍ê百姓其中有受thâi。
撒母耳記下 17 10| 雖然有人好膽，in ê心親像獅ê心，也beh lóng消溶；因為以色列人lóng知你ê父是勇士，tè伊ê人也lóng是好膽。
撒母耳記下 17 11| 所以我舉議，tio̍h hō͘以色列眾人，tùi Tàn到別是巴，聚集來你chia，親像海邊ê沙hiah-chōe，你也親身督陣。
撒母耳記下 17 12| Án-ni，無論tī甚麼所在tú-tio̍h伊，咱beh攻擊伊，落tī伊ê頂面親像露水落tī地裡一般，hō͘伊kap tè ê人無留一個。
撒母耳記下 17 13| 伊若入城，以色列眾人beh帶索到hit-ê城，咱beh kā伊拖落河，致到tī-hia無看見一塊石頭á。
撒母耳記下 17 14| 押沙龍kap以色列眾人講，A-ki人，Hō͘-su ê計畫，比A-hi-to-hut ê計畫khah好；因為耶和華定tio̍h beh破壞A-hi-to-hut ê好計畫，致到耶和華thang降災厄hō͘押沙龍。
撒母耳記下 17 15| Hō͘-su kā祭司Sat-tok kap A-pí-a-tha講，A-hi-to-hut kā押沙龍kap以色列ê長老所計畫ê是án-ni，án-ni，我所kā伊計畫ê是án-ni，án-ni。
撒母耳記下 17 16| Taⁿ lín tio̍h趕緊差人去，kā大衛講，今暝m̄-thang tiàm tī曠野ê渡口，的確tio̍h過河，免得王kap tè伊ê人lóng受吞滅。
撒母耳記下 17 17| Hit時約拿單kap A-hi-má-su tiàm tī Ún-lô-kiat teh thèng候，因為m̄敢hō͘人看見in入城。有一個女婢來kā in講，in就去kā大衛王講。
撒母耳記下 17 18| 總是有一個gín-ná看見in，就去kā押沙龍講；in兩人趕緊走到Pa-hō͘-lîm，某人ê厝；hit人ê院內有井，in兩人就落去hia；
撒母耳記下 17 19| hit家ê婦人人用蓋(kòa)蓋井嘴，頂面舖麥屑，tāi-chì就無漏洩。
撒母耳記下 17 20| 押沙龍ê奴僕來到婦人人hit間厝，問伊講，A-hi-má-su kap約拿單tī toh落？婦人人講，In過溪去lah。奴僕chhē in，chhē無tio̍h，就tò去耶路撒冷。
撒母耳記下 17 21| In tò去了，兩人tùi井裡起來，去kā大衛王講；in kā大衛講，Lín tio̍h起來，緊緊過水，因為A-hi-to-hut有án-ni，án-ni計畫，beh害你。
撒母耳記下 17 22| 大衛kap tè伊ê人就起來，過約旦；到天光，無chhun一人無過約旦。
撒母耳記下 17 23| A-hi-to-hut看見無照伊ê計畫行，就備辦驢起身，tò去伊ê城，到伊ê家，吩咐伊ê家事，就家己吊死，埋葬tī伊ê老父ê墓。
撒母耳記下 17 24| 大衛到Má-hap-liām。押沙龍，kap tè伊ê以色列人，也lóng過約旦。
撒母耳記下 17 25| 押沙龍設立A-má-sat做軍長替約押。 A-má-sat是以色列人，Í-te̍k-la̍h ê kiáⁿ；Í-te̍k-la̍h bat kap Ná-hat ê cha-bó͘-kiáⁿ A-pí-kai同房。Chit-ê A-pí-kai kap約押ê老母Sé-ló͘-ngá是姊妹。
撒母耳記下 17 26| 以色列人kap押沙龍紮營tī Ki-lia̍t地。
撒母耳記下 17 27| 大衛到Má-hap-liām hit時，A-bûn族ê La̍h-pa人Ná-hat ê kiáⁿ Sok-pí，Lô-tí-pa人A-bí-lī ê kiáⁿ Má-kiat，Ki-lia̍t ê Lô-ki-lîm人Pa-Se-lâi，
撒母耳記下 17 28| 帶舖á、盆、磁器、小麥、大麥、麵粉、炒ê五穀、豆á、紅豆、炒豆、
撒母耳記下 17 29| 蜜、奶油、羊、牛奶餅，供給大衛kap tè伊ê人thang食；因為in講，百姓tī曠野必定會iau、厭倦、嘴乾。
撒母耳記下 18 1| 大衛算tè伊ê百姓，設立千總百總chhōa in。
撒母耳記下 18 2| 大衛差百姓出去，三份一交約押ê手，三份一交Sé-ló͘-ngá ê kiáⁿ約押ê兄弟A-pí-su ê手，三份一交Ka-te̍k人Í-thài ê手。王kā百姓講，我的確kap lín出去。
撒母耳記下 18 3| 總是百姓講，你m̄-thang出去；若阮逃走，對敵無掠阮做要緊；阮若陣亡一半，對敵也無掠阮做要緊，因為你一人擋得阮一萬人；你tùi城內幫贊阮khah好。
撒母耳記下 18 4| 王kā in講，Lín所看做好ê，我beh行伊；Tùi án-ni，王khiā tī城門-邊，百姓有ê一百，有ê一千，照次序出去。
撒母耳記下 18 5| 王命令約押、A-pí-su、Í-thài，講，Lín帶tio̍h我，款待hit-ê少年人押沙龍tio̍h khah寬。王為tio̍h押沙龍命令hiah-ê首領ê話，百姓lóng有聽見。
撒母耳記下 18 6| 百姓就出去田野抵敵以色列人，tī Í-hoat-liân ê樹林交戰。
撒母耳記下 18 7| Tī-hia以色列人thâi輸tī大衛hiah-ê奴僕ê面前；hit日陣亡ê真chōe，共有兩萬人。
撒母耳記下 18 8| 因為戰陣線真開，遍遍tī hit所在；樹林所吞滅ê，比hō͘刀所吞滅ê khah-chōe。
撒母耳記下 18 9| 押沙龍偶然tú-tio̍h大衛ê奴僕。押沙龍khiā伊ê騾(lô)，騾走tùi大叢橡樹ām ê樹枝下經過，伊ê頭殼kùi-tio̍h橡樹，吊tī半空中；所騎ê騾做伊去。
撒母耳記下 18 10| 有一個人看見，就kā約押講，我看見押沙龍kùi tī橡樹裡。
撒母耳記下 18 11| 約押kā報伊ê人講，你已經看見，啥事m̄ tùi-hia phah伊，hō͘伊墮落地ah？我就賞你十個銀，kap一條帶。
撒母耳記下 18 12| Hit-ê人kā約押講，我就得tio̍h一千銀tī我ê手，也m̄敢伸手害王ê kiáⁿ；因為阮聽見王命令你kap A-pí-su Í-thài講，Lín tio̍h細膩m̄-thang害hit-ê少年人押沙龍。
撒母耳記下 18 13| 我若lām-sám做，來害伊ê性命，無一項能瞞得王，你就beh khiā tī邊á m̄-chhap我。
撒母耳記下 18 14| 約押講，我m̄-thang kap你延chhiân。約押手kia̍h三支短鎗，hit時押沙龍吊tī橡樹，iáu活teh，就鑿透伊ê心。
撒母耳記下 18 15| Kā約押kia̍h ke-si ê少年人十個，圍押沙龍phah hō͘伊死。
撒母耳記下 18 16| 約押pûn哨角，百姓就tò來，無koh jip以色列人；因為約押阻止百姓。
撒母耳記下 18 17| In將押沙龍hiat tī樹林內一個大深坑，頂面疊一大堆ê石頭；以色列眾人ta̍k-ê走tò去in ê布棚。
撒母耳記下 18 18| 押沙龍活teh ê時，tī王ê山谷為家己khiā一支柱；因為伊講，我無kiáⁿ thang留我ê名；就用家己ê名稱hit支柱；到今á日稱做押沙龍ê號表。
撒母耳記下 18 19| Sat-tok ê kiáⁿ A-hi-má-su講，准我走去，報消息hō͘王，就是耶和華有怎樣對伊ê對敵報仇。
撒母耳記下 18 20| 約押kā伊講，你今á日m̄-thang去報消息，別日你thang報消息；總是今á日你m̄-thang報消息，因為王ê kiáⁿ已經死。
撒母耳記下 18 21| 約押kā Kó͘-sī人講，你去將你所看見ê kā王講。Kó͘-sī人對約押鞠躬就走去。
撒母耳記下 18 22| Sat-tok ê kiáⁿ A-hi-má-su koh kā約押講，無論怎樣，求你准我tè Kó͘-sī人走去。約押講，我ê kiáⁿ，你報消息，既然bōe得tio̍h 賞，啥事ài走去ah？
撒母耳記下 18 23| 伊koh講，無論怎樣，我beh走去。約押講，你走去。A-hi-má-su就tùi平洋ê路走去；走做Kó͘-sī人ê頭前。
撒母耳記下 18 24| 大衛tú-á坐tī門ê城牆ê中間；守望ê人peh上城牆，到城門ê樓頂，kia̍h目觀看，看見一人單身走來。
撒母耳記下 18 25| 守望ê叫，來kā王講。王講，伊若家己來，的確有消息beh報。伊ná走ná近óa來。
撒母耳記下 18 26| 守望ê人koh看見一人走來，守望ê kā顧城門ê人講，看ah，有一人單身走來。王講，這也是報消息ê。
撒母耳記下 18 27| 守望ê講，我看見頭前teh走ê親像Sat-tok ê kiáⁿ A-hi-má-su teh走ê款。王講，伊是好人，來報好消息。
撒母耳記下 18 28| A-hi-má-su對王叫講，平安lah；就tī王ê面前仆tī地裡拜，講，耶和華你ê上帝是應該tio̍h o-ló ê；因為伊已經將hiah-ê起手攻擊我ê主我ê王ê人交hō͘你。
撒母耳記下 18 29| 王講，少年人押沙龍平安á無？A-hi-má-su應講，約押差王ê奴僕，kap你ê奴僕，hit時我看見大喊hōa，m̄知是甚麼tāi-chì。
撒母耳記下 18 30| 王講，你行開，khiā tī邊á。伊就行開，khiā-teh。
撒母耳記下 18 31| Kó͘-sī人也到；Kó͘-sī人講，有消息報hō͘我ê主我ê王；耶和華今á日對一切興起攻擊你ê人kā你報仇。
撒母耳記下 18 32| 王kā Kó͘-sī人講，少年人押沙龍平安無？Kó͘-sī人應講，願我ê主我ê王ê對敵，kap一切興起攻擊你，beh害你ê人，lóng親像hit-ê少年人一樣。
撒母耳記下 18 33| 王就不止傷心，上城門頂ê樓啼哭，ná行ná講，我ê kiáⁿ押沙龍ah，我ê kiáⁿ，我ê kiáⁿ，押沙龍ah；我恨bōe替你死，押沙龍ah，我ê kiáⁿ，我ê kiáⁿ。
撒母耳記下 19 1| 有人kā約押講，看ah，王為tio̍h押沙龍啼哭悲哀。
撒母耳記下 19 2| Hit日ê得勝變做眾百姓ê悲哀；因為hit日百姓聽見講，王為tio̍h伊ê kiáⁿ憂悶。
撒母耳記下 19 3| Hit日百姓暗靜入城，親像tī陣裡逃走見笑ê百姓暗靜入來一樣。
撒母耳記下 19 4| 王罩伊ê面，王大聲哮，講，我ê kiáⁿ押沙龍ah，押沙龍，我ê kiáⁿ，我ê kiáⁿ ah。
撒母耳記下 19 5| 約押入厝去見王講，你今á日hō͘你一切ê奴僕無體面；in今á日救你ê性命，kap你ê kiáⁿ cha-bó͘-kiáⁿ ê性命，你hiah-ê bó͘ ê性命，你hiah-ê細姨ê性命；
撒母耳記下 19 6| 因為怨恨你ê，你疼伊；疼你ê，你怨恨伊。你今á日已經顯明你無要緊hiah-ê首領kap人臣；我今á日看出，若押沙龍活teh，阮今á日lóng死，你就歡喜。
撒母耳記下 19 7| Taⁿ你tio̍h起來出去，安慰你ê奴僕ê心；我kí耶和華來chiù-chōa，你若無出去，今暝無一人kap你tī-teh；這災厄比你tùi少年到taⁿ所tú-tio̍h-ê khah慘。
撒母耳記下 19 8| 王就起來，坐tī城門裡；有人kā眾百姓講，看ah，王坐tī城門裡；百姓就lóng到王ê面前。	以色列人已經逃走，ta̍k人tò去伊ê布棚。
撒母耳記下 19 9| 以色列眾支派ê人紛紛議論，講，王bat救咱脫離對敵ê手，koh救咱脫離腓利士人ê手；taⁿ伊閃避押沙龍走tī外面。
撒母耳記下 19 10| 咱用油抹押沙龍治理咱，伊已經陣亡。Lín taⁿ啥事m̄出一句，請王tò來ah？
撒母耳記下 19 11| 大衛王差人去見祭司Sat-tok kap A-pí-a-tha，講，Lín tio̍h kā猶大ê長老講，以色列眾人已經有話到tī王，請王tò來伊ê厝；lín請王tò來，啥事做人ê路尾ah？
撒母耳記下 19 12| Lín是我ê兄弟，是我ê骨肉；請王tò來啥事做人ê路尾ah？
撒母耳記下 19 13| 也kā A-má-sat講，你kiám m̄是我ê骨肉mah？我若無設立你替約押長長tī我ê面前做軍長，願上帝加倍責罰我。
撒母耳記下 19 14| Tùi án-ni，伊就感激猶大眾人ê心，親像一人ê心；in就差人去見王講，願你kap你ê眾人臣tò來。
撒母耳記下 19 15| 王就tò來，到約旦；猶大人來到Kiat-kah，beh迎接王，chhōa王過約旦。
撒母耳記下 19 16| Pa-hō͘-lîm ê便雅憫人，Ki-la̍h ê kiáⁿ Sī-múi趕緊kap猶大人落來迎接大衛王。
撒母耳記下 19 17| kap伊來ê，有一千ê便雅憫人，也有掃羅家ê奴僕Sé-pa，kap伊十五個kiáⁿ，二十個奴僕，in lóng tī王ê面前過約旦。
撒母耳記下 19 18| 有渡船過去，載王ê家眷，chhut-chāi王用。王過約旦ê時，Ki-la̍h ê kiáⁿ Sī-múi就仆tī王ê面前；
撒母耳記下 19 19| kā王講，我ê主我ê王出耶路撒冷ê日，你ê奴僕行悖逆ê事；taⁿ求我ê主莫得責罪我，莫得記得，王也莫得hē tī心裡。
撒母耳記下 19 20| 你ê奴僕明明知家己有罪，所以約瑟全家今á日我第一事先落來迎接我ê主我ê王。
撒母耳記下 19 21| Sé-ló͘-ngá ê kiáⁿ A-pí-su講，Sī-múi bat咒詛耶和華所抹油ê，kiám m̄-tio̍h因為án-ni hō͘伊死mah？
撒母耳記下 19 22| 大衛講，Sé-ló͘-ngá ê kiáⁿ ah，我kap lín甚麼干涉，hō͘ lín今á日反對我ah？今á日以色列中kiám thang hō͘人死mah？我kiám m̄知我今á日做以色列王mah？
撒母耳記下 19 23| Tùi án-ni，王kā Sī-múi講，你m̄免死；王就對伊chiù-chōa。
撒母耳記下 19 24| 掃羅ê孫，Bí-hui-pho-siat也落去迎接王；伊tùi王去ê日到王平安tò來ê日，伊無修整腳，也無修整嘴鬚，也無洗衫。
撒母耳記下 19 25| 伊tī耶路撒冷迎接王ê時，王kā伊講，Bí-hui-pho-siat，你啥事無kap我落去？
撒母耳記下 19 26| 伊應講，我ê主我ê王ah，當時你ê奴僕想講，我beh備辦驢，騎伊kap王相kap去；因為你ê奴僕是跛腳；總是我ê奴僕騙我；
撒母耳記下 19 27| koh tī我ê主我ê王ê面前譭謗你ê奴僕；獨獨我ê主我ê王親像上帝ê使者，照你所看做好ê行伊。
撒母耳記下 19 28| 因為我ê祖全家，tī我ê主我ê王ê面前，lóng是tio̍h死ê人；總是你hō͘你ê奴僕kap你一桌ê人相kap食，我iáu有甚麼理由thang koh對王求叫ah？
撒母耳記下 19 29| 王對伊講，你啥事koh講你ê tāi-chì ah？我講，你kap Sé-pa tio̍h平分hiah-ê業產。
撒母耳記下 19 30| Bí-hui-pho-siat kā王講，我ê主我ê王已經平安tò來宮內，kù-chāi伊lóng the̍h去，也thang。
撒母耳記下 19 31| Ki-lia̍t人Pa-Se-lai5tui3 Lô-ki-lîm落來，beh送王過約旦，就kap王過約旦。
撒母耳記下 19 32| Pa-Se-lâi真老，已經八十歲；王tòa tī Má-hap-liam7e5時，伊用食物供給王；因為伊是大好額人。
撒母耳記下 19 33| 王kā Pa-Se-lâi講，你kap我過去，kap我tòa耶路撒冷，我beh供給你。
撒母耳記下 19 34| Pa-Se-lai5ka7王講，我ê性命iáu有kúi nî，幾日，hō͘我kap王相kap上耶路撒冷ah？
撒母耳記下 19 35| 我現今已經八-十歲 lah，iáu ōe分別好pháiⁿ mah？你ê奴僕iáu ōe chhì lim食ê滋味mah？唱歌ê男女我會曉聽伊ê聲音mah？奴僕啥事拖累我ê主我ê王ah？
撒母耳記下 19 36| 你ê奴僕只有是beh kap王過約旦一站á；王啥事tio̍h用chit-ê報賞報賞我ah？
撒母耳記下 19 37| 求你准你ê奴僕tò去，hō͘我thang死tī我ê本城，我ê父母ê墓hia。看ah，你ê奴僕Kim-hán tī-chia；hō͘伊kap我ê主我ê王過去；照你所看做好ê款待伊。
撒母耳記下 19 38| 王講，Kim-hán thang kap我去；我beh照你所看做好ê來款待伊；你見有對我求ê，我beh kā你成。
撒母耳記下 19 39| Tùi án-ni，眾百姓過約旦，王也過去；王就kap Pa-Se-lai5chim嘴，kā伊祝福；伊就tò去伊本所在。
撒母耳記下 19 40| Tùi án-ni，王過去，到Kiat-kah；Kim-hán也kap伊過去；猶大眾百姓，kap以色列百姓ê一半，也lóng送王過去。
撒母耳記下 19 41| 以色列眾人來見王，kā伊講，阮ê兄弟猶大人啥事偷你去，來chhōa王kap伊ê家眷，kap跟tè大衛ê人，lóng相kap 過約旦？
撒母耳記下 19 42| 猶大眾人應以色列人，講，因為王kap阮是同宗，lín啥事因為chit-ê事受氣ah？阮bat食tio̍h王甚麼ah？王bat用甚麼送阮mah？
撒母耳記下 19 43| 以色列人應猶大人講，照支派，chit-ê王阮有十份，阮對tī大衛比lín khah有關係；lín啥事看輕阮，chhōa阮ê王tò來，無事先kap阮參詳ah？獨獨猶大人ê話，比以色列人ê話，khah硬。
撒母耳記下 20 1| Tī-hia tú-tn̄g有一個匪類，是便雅憫人，Pí-ki-lī ê kiáⁿ，名叫Sī-pa；伊pûn哨角講，阮對tī大衛無份，阮對tī耶西ê kiáⁿ無干涉；以色列人ah，lín ta̍k人tò去lín ê布棚。
撒母耳記下 20 2| Tùi án-ni，以色列眾人lóng離開大衛，去tè Pí-ki-lī ê kiáⁿ Sī-pa；獨獨猶大人，tùi約旦到耶路撒冷，lóng tè伊ê王tiâu-tiâu。
撒母耳記下 20 3| 大衛到耶路撒冷，入伊ê王宮；王將前所留teh顧厝ê十個嬪妃，關禁in tī別間厝，供給in食用，無kap in親近；in受關禁，親像寡婦，直到in死ê日。
撒母耳記下 20 4| 王kā A-má-sat講，你tio̍h tī三日內kā我招集猶大人來，你也tio̍h來chia。
撒母耳記下 20 5| A-má-sat就去招集猶大人，總是伊延chhiân過所限ê期。
撒母耳記下 20 6| 大衛kā A-pí-su講，Taⁿ Pí-ki-lī ê kiáⁿ Sī-pa beh害咱，比押沙龍khah傷重；你tio̍h帶你主人ê奴僕追jip伊，驚了伊得tio̍h堅固ê城，閃避咱。
撒母耳記下 20 7| 約押ê人，kap Ki-lī-thê人、Pí-lī-thê人，kap眾勇士，lóng出去tè A-pí-su，tùi耶路撒冷出去，追jip Pí-ki-lī ê kiáⁿ Sī-pa。
撒母耳記下 20 8| In到Ki-piàn ê大石磐hia，A-má-sat來到in ê面前；hit時約押所穿ê戰甲，hâ tī伊ê身軀，外面有帶，koh有劍縛tī腰裡，插tī鞘內；伊行ê時，劍tùi鞘裡lak出來。
撒母耳記下 20 9| 約押kā A-má-sat講，我ê兄，你平安mah？約押就用chiàⁿ手loa̍h A-má-sat ê嘴鬚，beh kap伊chim嘴。
撒母耳記下 20 10| A-má-sat無tiuⁿ-tî約押手裡所kia̍h ê劍；約押用hit支刺入伊ê腹肚hō͘伊ê腸á流tī地裡；無koh鑿伊，就死。約押kap伊ê小弟A-pí-su去追jip Pí-ki-lī ê kiáⁿ Sī-pa。
撒母耳記下 20 11| 約押ê少年人中，有一個khiā tī hit邊á，講，Chī-chūi歡喜約押，是誰歸順大衛，就tio̍h tè約押去。
撒母耳記下 20 12| A-má-sat tī路中kō tī伊ê血裡；hit人看見眾百姓lóng停腳，就將A-má-sat tùi路中徙到田裡，用衫蓋伊；因為看見到hia ê人lóng停腳。
撒母耳記下 20 13| 身屍tùi路中徙去以後，眾百姓就lóng tè約押，去追jip Pí-ki-lī ê kiáⁿ Sī-pa。
撒母耳記下 20 14| 伊遍行以色列chiah-ê支派，直到Pek-má-ka ê A-pí-la̍h，kap Pí-lī人；in也聚集來tè伊。
撒母耳記下 20 15| In到Pek-má-ka ê A-pí-la̍h，圍困伊，就tī城外起土堆，起tī外城ê對面。約押kap tè伊ê眾百姓lòng城beh hō͘ 伊倒。
撒母耳記下 20 16| 有一個聰明ê婦人人tùi城裡叫講，聽ah，聽ah；求lín kā約押講，請你來chia，我beh kap你講話。
撒母耳記下 20 17| 伊就行óa來；婦人人講，你是約押á m̄是？伊應講，我是lah。婦人人講，求你聽女婢ê話。應講，我teh聽。
撒母耳記下 20 18| 婦人人講，古早人常常講，Tio̍h tī A-pí-la̍h請問，tāi-chì chiah能解決。
撒母耳記下 20 19| 阮tī以色列中，是和平忠厚ê；你想beh滅以色列中一個府城；你啥事ài吞滅耶和華ê產業ah？
撒母耳記下 20 20| 約押應講，我決斷m̄-ài吞，決斷m̄-ài滅。
撒母耳記下 20 21| Tāi-chì m̄是án-ni；不過是因為Í-hoat-liân山地有一個人，Pí-ki-lī ê kiáⁿ，名叫Sī-pa，有起手攻擊王，就是大衛；若將伊一人交出，我就離開chit-ê城。婦人人kā約押講，你看，伊ê頭殼beh tùi城頂hiat hō͘你。
撒母耳記下 20 22| 婦人人就照伊ê智慧勸眾人；in就斬Pí-ki-lī ê kiáⁿ Sī-pa ê頭殼，hiat hō͘約押。伊就pûn哨角，眾人就離開城四散；ta̍k人tò去伊ê布棚。約押tò去耶路撒冷，到王hia。
撒母耳記下 20 23| 約押做以色列ê總軍長；Iâ-hô-iâ-tāi ê kiáⁿ Pí-ná-ngá管轄Ki-lī-thê人kap Pí-lī-thê人。
撒母耳記下 20 24| A-to-lân管理做王ê工ê；A-hi-lu̍t ê kiáⁿ Iok-sa-hoat做史官；Sī-hoat做秘書。
撒母耳記下 20 25| Sat-tok kap A-pí-a-tha做祭司；
撒母耳記下 20 26| Gâi-jíⁿ人Í-la̍h做大衛ê領袖。
撒母耳記下 21 1| Tī大衛ê時有飢荒，連連三年；大衛就問耶和華。耶和華講，是因為掃羅kap伊ê家，流人ê血ê，因為伊thâi死Ki-piàn人。
撒母耳記下 21 2| Ki-piàn人本m̄是以色列人，就是A-mô͘-lī人所chhun ê；以色列人bat對in chiù-chōa，m̄ thâi in；總是掃羅為tio̍h以色列人kap猶大人熱心，想計謀thâi in；王就召Ki-piàn人來，kā in講。
撒母耳記下 21 3| 大衛kā Ki-piàn人講，我tio̍h為lín做甚麼？我tio̍h用甚麼來替贖，hō͘ lín祝福耶和華ê產業ah？
撒母耳記下 21 4| Ki-piàn人講，阮kap掃羅kap伊ê家ê事無關係金銀，也m̄-thang為tio̍h阮ê緣故害死一個以色列人。伊講，Lín所講怎樣，我beh為lín行伊。
撒母耳記下 21 5| In對王講，hit-ê從前毀壞阮，謀害阮，beh滅阮，hō͘阮bōe得thang khiā起tī以色列ê境內ê；
撒母耳記下 21 6| taⁿ願用伊ê後裔七人交付阮，阮beh tī耶和華ê面前，將in召tī耶和華所揀掃羅ê Ki-pí-a。王講，我beh交hō͘ lín。
撒母耳記下 21 7| 掃羅ê kiáⁿ約拿單，伊ê kiáⁿ Bí-hui-pho-siat王保惜，因為大衛kap掃羅ê kiáⁿ約拿單前bat kí耶和華ê名來chiù-chōa。
撒母耳記下 21 8| 總是王將Ài-ngá ê cha-bó͘-kiáⁿ Lī-su-pa kā掃羅所生兩個kiáⁿ，A-mô͘-nî、Bí-hui-pho-siat；kap掃羅ê cha-bó͘-kiáⁿ Bí-kah kā Bí-hô-la̍h人Pa-Se-lâi ê kiáⁿ A-tek-lia̍t所生ê五個kiáⁿ，
撒母耳記下 21 9| lóng交tī Ki-piàn人ê手，in就吊in tī山裡，tī耶和華ê面前；chit七人lóng做一下倒落來，lóng總死tī起頭收割ê時，就是起頭割大麥ê時。
撒母耳記下 21 10| Ài-ngá ê cha-bó͘-kiáⁿ Lī-su-pa the̍h 粗麻布，為家己chhu tī石磐頂，tùi起頭收割ê時，到天落雨水tī身屍ê時；m̄准日時空中ê鳥，kap暝時ê走獸，到tī hiah-ê身屍。
撒母耳記下 21 11| 有人將掃羅ê妃Ài-ngá ê cha-bó͘-kiáⁿ Lī-su-pa所做ê事kā大衛講。
撒母耳記下 21 12| 大衛就去，tùi Ki-lia̍t-ngá-pí人the̍h掃羅ê骨，kap伊ê kiáⁿ約拿單ê骨，in bat tùi Pek-san ê街路偷the̍h，因為腓利士人前tī Ki-lī-pho thâi死掃羅ê時，腓利士人有召in tī-hia。
撒母耳記下 21 13| 伊就tùi hia帶掃羅ê骨，kap伊ê kiáⁿ約拿單ê骨，tò來；人就收拾hiah-ê受吊死ê ê骨。
撒母耳記下 21 14| 就埋葬掃羅kap伊ê kiáⁿ約拿單ê骨tī便雅憫地ê Sé-la̍h，tī掃羅ê父Ki-su7e5墓；照王一切所命令ê去行；chit-tia̍p了後，上帝為tio̍h hit-ê地方聽in ê祈禱。
撒母耳記下 21 15| 腓利士人koh kap以色列人交戰。大衛kap伊ê奴僕落去，kap腓利士人交戰；大衛真厭倦。
撒母耳記下 21 16| 有大漢族ê一人名叫Í-si̍t-pí-lo̍k，伊ê鎗ê銅重三百sià-khek-le̍k，koh背新ê刀，beh thâi大衛。
撒母耳記下 21 17| 總是Sé-ló͘-ngá ê kiáⁿ A-pí-su保護大衛，phah死hit-ê腓利士人。當時tè大衛ê人對伊chiù-chōa，講，Chit-tia̍p了後，你m̄-thang koh kap阮出戰，驚了phah-hoa以色列ê燈。
撒母耳記下 21 18| 後來koh kap腓利士人交戰tī Ko-pek；hit時有Hō͘-sa人Se-pí-kai thâi死一個大漢族ê人，名做Sat-hut。
撒母耳記下 21 19| koh再tī Ko-pek kap腓利士人交戰；伯利恆人Ngá-lûi-gô-jíⁿ-kim ê kiáⁿ I-le̍k-hap-lân thâi死Ka-te̍k人Ko-lī-à；伊ê鎗柄親像布機ê軸心。
撒母耳記下 21 20| Koh tī Ka-te̍k交戰；tī-hia有一個大漢人，兩支手各有六支指頭á，兩支腳各有六支指頭á，共有二十四支；伊也是大漢族人ê kiáⁿ。
撒母耳記下 21 21| Chit人藐視以色列ê時，大衛ê兄Sī-bí-a ê kiáⁿ約拿單就kā伊thâi死。
撒母耳記下 21 22| Chit四人是Ka-te̍k大漢人所生ê；lóng死tī大衛ê手，kap伊ê奴僕ê手。
撒母耳記下 22 1| 當耶和華救大衛脫離一切ê對敵ê手，kap掃羅ê手ê日，伊ǹg耶和華念chit-ê詩ê話，講，
撒母耳記下 22 2| 耶和華是我ê山巖，我ê營寨，拯救我ê。
撒母耳記下 22 3| 上帝是我ê石磐，我beh óa靠伊；	伊是藤牌，是拯救我ê角，是我ê高台，是我ê避難所；	拯救我ê ah，你是救我脫離強暴ê。
撒母耳記下 22 4| 我beh求叫耶和華，伊是應該o-ló ê；	Án-ni我beh得tio̍h救，脫離我ê對敵。
撒母耳記下 22 5| 死無ê水湧圍我，	匪類ê氾濫hō͘我驚。
撒母耳記下 22 6| 陰間ê索纏我，	死無ê活tauh到tī我。
撒母耳記下 22 7| 我tī患難中求叫耶和華，	我求叫我ê上帝。	伊tùi殿裡聽我ê聲，	我ê求叫入伊ê耳孔。
撒母耳記下 22 8| 地就振動搖choah，	天ê根基也gī-gī顫，	為tio̍h伊ê受氣來振動。
撒母耳記下 22 9| Tùi伊ê鼻孔有煙chhèng上去，	Tùi伊ê嘴有出燒滅ê火，	碳tùi án-ni to̍h。
撒母耳記下 22 10| 伊hō͘天低落來，就降臨，	Tī伊ê腳下有烏雲。
撒母耳記下 22 11| 伊騎ki-lō͘兵teh飛，	Tī風ê翼頂顯現。
撒母耳記下 22 12| 伊用烏暗做周圍ê帳房，	就是聚集ê水，kap空中ê密雲。
撒母耳記下 22 13| 因為伊面前ê光，	火炭就to̍h起來。
撒母耳記下 22 14| 耶和華tùi天起雷，	至koânê發出伊ê聲。
撒母耳記下 22 15| 伊射箭來趕散in，	Sih-nà來hō͘ in亂。
撒母耳記下 22 16| 海底就出現，	大地ê根基也露現，	是因為耶和華ê責備，	也因為伊ê鼻孔pûn出ê氣。
撒母耳記下 22 17| 伊tùi頂面伸手khiú我，	Tùi大水中牽我出；
撒母耳記下 22 18| 伊救我脫離勇猛ê對敵，	Kap hiah-ê怨恨我ê人，	因為in比我khah有力。
撒母耳記下 22 19| 我tú-tio̍h患難ê日，in來窘迫我，	總是耶和華是我所óa靠ê。
撒母耳記下 22 20| 伊chhōa我到開闊ê所在；	伊救我，因為伊歡喜我。
撒母耳記下 22 21| 耶和華照我ê公義報答我，	照我ê手ê清氣報賞我。
撒母耳記下 22 22| 因為我守耶和華ê道路，	Bē-bat做pháiⁿ，離開我ê上帝。
撒母耳記下 22 23| 伊一切ê法度tī我ê面前，	伊ê律例，我也無悖逆。
撒母耳記下 22 24| 我對tī伊是完全，	我也守本身無行我ê pháiⁿ。
撒母耳記下 22 25| 所以耶和華報賞我，是照我ê公義，	也照我tī伊ê目睭前ê清氣。
撒母耳記下 22 26| 對tī仁慈ê人，你顯明家己是仁慈，	對tī完全ê人，你顯明家己是完全；
撒母耳記下 22 27| 對tī清氣ê人，你顯明家己是清氣；	對tī乖癖ê人，你顯明家己是彎曲。
撒母耳記下 22 28| 困苦ê百姓，你救伊。	你ê目睭看驕傲ê人，hō͘伊降低。
撒母耳記下 22 29| 耶和華ah，你是我ê燈，	耶和華beh照光我ê烏暗。
撒母耳記下 22 30| 因為我óa靠你衝入軍隊，	óa靠我ê上帝，就跳過牆。
撒母耳記下 22 31| 論到上帝，伊ê道路是完全ê，	耶和華ê話，是過鍛鍊ê；	見若óa靠伊ê，伊就做in ê藤牌。
撒母耳記下 22 32| 耶和華以外，是誰是上帝ah？	咱ê上帝以外，是誰是石磐ah？
撒母耳記下 22 33| 上帝是我堅固ê營寨，	伊引chhōa完全ê人行伊ê路。
撒母耳記下 22 34| 伊hō͘我ê腳親像鹿母，	hō͘我khiā tī我高ê所在。
撒母耳記下 22 35| 伊教示我ê手能交戰，	致到我ê手骨能開銅弓。
撒母耳記下 22 36| 你用你ê拯救hō͘我做藤牌，	你ê溫柔hō͘我做大。
撒母耳記下 22 37| 你hō͘我ê腳所踏ê地開闊，	我ê腳也bē-bat踏thu̍t。
撒母耳記下 22 38| 我追jip我ê對敵，來剪除in；	In bē剿滅ê事先，我無倒tńg來。
撒母耳記下 22 39| 我剿滅in，phah傷in，	Hō͘ in bōe起來，倒tī我ê腳下。
撒母耳記下 22 40| 因為你bat用氣力hâ我，hō͘我能交戰，	你hō͘ hiah-ê起來攻擊我ê，lóng降服我。
撒母耳記下 22 41| 你hō͘我ê對敵ǹg我oa̍t-tńg身，	hō͘我thang剪除hiah-ê怨恨我ê人。
撒母耳記下 22 42| In四界看，也無拯救in ê，	就ǹg望耶和華，伊也m̄應伊。
撒母耳記下 22 43| 我搥in幼幼，親像地上ê塵埃，	我踏in親像街路ê土糜，hō͘ in四散。
撒母耳記下 22 44| 你救我脫離我ê百姓ê相爭，	保存我做列國ê頭目；	我所m̄-bat ê百姓beh服事我。
撒母耳記下 22 45| 外邦人beh投降我，	一下聽見，就beh遵thàn我。
撒母耳記下 22 46| 外邦人beh衰敗，	Tùi in秘密ê所在ngia̍uh-ngia̍uh-chhoah出來。
撒母耳記下 22 47| 耶和華是活ê，願我ê石磐得tio̍h o-ló，	願上帝，就是救我ê石磐ê，得tio̍h尊做高；
撒母耳記下 22 48| 就是替我伸冤ê上帝，	Hō͘ hiah-ê百姓降服我ê；
撒母耳記下 22 49| 救我脫離我ê對敵ê；	Koh舉起我khah高hiah-ê起來攻擊我ê。	你救我脫離強暴ê人。
撒母耳記下 22 50| 耶和華ah，因為án-ni我beh tī列邦感謝你，	也beh唱歌o-ló你ê名。
撒母耳記下 22 51| 耶和華大大拯救伊所設立ê王，	施慈愛hō͘伊所抹油ê，	就是hō͘大衛kap伊ê後裔，到永遠。
撒母耳記下 23 1| 大衛結尾ê話，排列tī下底。耶西ê kiáⁿ大衛講，	得tio̍h升高ê人，	是雅各ê上帝所抹油ê，	Tī以色列gâu做歌ê講：
撒母耳記下 23 2| 耶和華ê神用我來講，	伊ê話tī我ê舌。
撒母耳記下 23 3| 以色列ê上帝有講，	以色列ê石磐對我講：	用公義治理人，	敬畏上帝來治理ê，
撒母耳記下 23 4| 伊beh親像透早日tú-á出ê光，	無雲ê清早，	雨落過身ê光彩；	Hō͘地發幼幼ê草。
撒母耳記下 23 5| 我ê家tī上帝ê面前m̄是án-ni；	Iáu-kú伊有kap我立永遠ê約，	無m̄照次序排列koh堅固；	雖然伊無hō͘伊生長，	這就是我一切ê拯救，一切ê意願。
撒母耳記下 23 6| 總是匪類lóng親像刺á beh受割sak，	人m̄敢用手the̍h伊；
撒母耳記下 23 7| Beh摸伊ê人，	tio̍h用鐵器kap鎗柄，	Tī伊ê所在beh hō͘火一盡燒去。
撒母耳記下 23 8| 大衛勇士ê名記tī下底；軍長ê頭，Tha-kek-bûn人Iok-siat-pa-siat；就是I-su-nî人A-tí-lô，一時phah死八百人。
撒母耳記下 23 9| Koh一個是A-ha̍p人Tó-to ê kiáⁿ Í-lī-a-sat；前腓利士人聚集beh交戰，以色列人已經去，有三個勇士tè大衛，對腓利士人討戰；伊是in中間ê一個。
撒母耳記下 23 10| 伊起來phah腓利士人，到手酸，手kap劍相liâm。Hit日耶和華大大khah贏，眾百姓oa̍t-tńg tī伊ê後面，顧搶物nā-tiāⁿ。
撒母耳記下 23 11| Koh一個是Ha̍p-la̍h人A-ki ê kiáⁿ Sa-má；有一日腓利士人聚集成陣，tī一坵紅豆ê園；百姓就tī腓利士人ê面前逃走。
撒母耳記下 23 12| 伊擋tiâu tī hit坵園，來保守伊，phah腓利士人；耶和華大大khah贏。
撒母耳記下 23 13| 收割ê時，三十個首領中有三人落去到A-tō͘-lân洞，見大衛。腓利士人軍兵紮營tī Lī-hoa̍t-im ê山谷。
撒母耳記下 23 14| Hit時大衛tī山寨；腓利士人防守ê兵tī伯利恆。
撒母耳記下 23 15| 大衛欣羨講，Chī-chūi會用伯利恆城門邊ê井水hō͘我lim？
撒母耳記下 23 16| Chit三個勇士就衝過腓利士人ê營盤，tùi伯利恆城門邊ê井chhiūⁿ水，kōaⁿ來hō͘大衛；總是伊m̄甘lim，就piàⁿ tī耶和華ê面前，講，
撒母耳記下 23 17| 耶和華ah，我決斷m̄做án-ni；這kiám m̄是phe命去ê人ê血？所以伊m̄-lim。Chit三個大勇士有做chiah-ê tāi-chì。
撒母耳記下 23 18| Sé-ló͘-ngá ê kiáⁿ約押ê小弟A-pí-su是做三個勇士ê頭人；伊kia̍h伊ê鎗phah死三百人，就tī三個勇士中有名。
撒母耳記下 23 19| 伊 kiám m̄是三個勇士中ê第一尊貴ê mah？所以做in ê頭；總是不及前三個勇士。
撒母耳記下 23 20| Koh有Kah-siat人大勇士Iâ-hô-iâ-tāi ê kiáⁿ Pí-ná-ngá；伊有行出chōe-chōe大事；伊thâi死Mô͘-ap人A-lī-i-le̍k兩個kiáⁿ；koh tī落雪ê時落坑內，thâi死一隻獅。
撒母耳記下 23 21| Koh thâi死埃及一個大漢人；埃及人手裡kia̍h鎗，Pí-ná-ngá只有kia̍h錘落去伊hia，搶埃及人手裡ê鎗，用hit支鎗kā伊chân死。
撒母耳記下 23 22| 這是Iâ-hô-iâ-tāi ê kiáⁿ Pí-ná-ngá所行ê事；就tī三個勇士中得tio̍h名。
撒母耳記下 23 23| 伊比三十個勇士khah尊貴；總是不及前三個勇士。大衛設立伊做伊ê侍衛長。
撒母耳記下 23 24| 三十個勇士中有約押ê小弟A-sat-hek；koh有伯利恆人Tó-to ê kiáⁿ Í-le̍k-hap-lân；
撒母耳記下 23 25| Hap-lu̍t人Sa-má，Hap-lu̍t人Í-lī-ka；
撒母耳記下 23 26| Phaⁿ-le̍k-thê人Hi-lī-su，Thê-ko-a人Ek-kiat ê kiáⁿ Í-la̍h；
撒母耳記下 23 27| A-ná-tu̍t人A-pí-í-siā，Hō͘-sa人Bí-pún-nái；
撒母耳記下 23 28| A-ha̍p人Sat-bûn，Nî-tô-hoat人Má-hap-lâi；
撒母耳記下 23 29| Nî-tô-hoat人Pa-ná ê kiáⁿ Hi-li̍p，便雅憫族Ki-pí-a人Lī-pài ê kiáⁿ Í-thài；
撒母耳記下 23 30| Pí-la̍h-tùn人Pí-ná-ngá，Ka-si̍t溪人Hi-thài；
撒母耳記下 23 31| Pek-a-la̍h-pa人A-pí-a-pún，Pa-ló͘-bí人Ap-su-má-hut；
撒母耳記下 23 32| Sa-pún人Í-lī-ngá-hap-pa，Ngá-siān chiah-ê kiáⁿ中ê約拿單；
撒母耳記下 23 33| Hap-la̍h人Sa-má，Hap-la̍h人Sa-la̍h ê kiáⁿ A-hi-àm；
撒母耳記下 23 34| Má-ka人A-hap-pài ê kiáⁿ Í-lī-hoat-lia̍t，Ki-lô人A-hi-to-hut ê kiáⁿ Í-liân ；
撒母耳記下 23 35| Ka-bi̍t人Hi-su-lâi，A-pa人Phàⁿ-lâi；
撒母耳記下 23 36| Só-pa人Ná-tan ê kiáⁿ Í-kah，Ka-te̍k人Pa-nî；
撒母耳記下 23 37| A-bûn人Sé-le̍k，Pí-lio̍k人Ná-hap-lâi，是kā Sé-ló͘-ngá ê kiáⁿ約押kia̍h軍器ê；
撒母耳記下 23 38| Í-thiap人Í-la̍h，Í-thiap人Ka-li̍p；
撒母耳記下 23 39| Hek人烏利亞；共三十七人。
撒母耳記下 24 1| 耶和華koh受氣以色列人，激動大衛來害in，就講，Tio̍h去算以色列kap猶大人。
撒母耳記下 24 2| 王吩咐kap伊tī-teh ê軍長約押講，你taⁿ去遍行以色列眾支派，tùi Tàn到別是巴，點算百姓，hō͘我知百姓ê數額。
撒母耳記下 24 3| 約押kā王講，無論百姓jōa-chōe，願耶和華你ê上帝加添百倍，koh hō͘我ê主我ê王親目看見；總是我ê主我ê王啥事歡喜chit-ê事ah？
撒母耳記下 24 4| 總是王ê話贏過約押kap hiah-ê軍長。約押kap hiah-ê軍長就tùi王ê面前出去，點算以色列ê百姓。
撒母耳記下 24 5| In過約旦，紮營tī A-lô-jíⁿ，tī Ka-tek山谷中ê城ê chiàⁿ-pêng，kap Ngá-siā相近；
撒母耳記下 24 6| koh到Ki-lia̍t，kap Tha-thêng-ha̍p-sī ê地，koh到Tàn-ngá-an，se̍h到Se-tùn；
撒母耳記下 24 7| koh到Chhui-lô堅固ê城，kap Hi-bī人以及迦南人一切ê城；koh出去到猶大南方ê別是巴。
撒母耳記下 24 8| In遍行全地，歷過九月日koh二十日；就倒tńg到耶路撒冷。
撒母耳記下 24 9| 約押用算百姓ê數額晉(chìn)hō͘王知。以色列人kia̍h刀ê勇士八十萬，猶大人有五十萬。
撒母耳記下 24 10| 大衛算百姓ê數額了後，心就家己責備。大衛kā耶和華講，我行chit-ê事大大有犯罪。耶和華ah，求你除去你ê奴僕ê過失，因為我所行ê真戇。
撒母耳記下 24 11| 大衛天光早起來ê時，耶和華ê話臨到先知Ka-tek，就是大衛ê先見ê，講，
撒母耳記下 24 12| 你去kā大衛講，耶和華án-ni講，Taⁿ我用三項hō͘你，你揀一項，我thang行tī你。
撒母耳記下 24 13| Ka-tek就來通知大衛，對伊講，你ài你ê地飢荒七年久mah？á是ài你ê對敵追jip你，你逃走tī伊ê面前三月日久ah？á是ài瘟疫tī你ê地三日久ah？Taⁿ你tio̍h chim-chiok想看cheh，我thang用甚麼話回覆差我ê。
撒母耳記下 24 14| 大衛kā Ka-tek講，我真為難，咱寧可陷落tī耶和華ê手，因為伊有豐盛ê憐憫；我m̄願陷落tī人ê手。
撒母耳記下 24 15| 耶和華就降瘟疫hō͘以色列，tùi清早到所定tio̍h ê時，tùi Tàn到別是巴；百姓間死七萬人。
撒母耳記下 24 16| 當天使伸手tī耶路撒冷，beh滅伊ê時，耶和華就退悔降落chit-ê災厄，就kā滅百姓ê天使講，夠額lah，kiu你ê手；hit時耶和華ê使者tī Iâ-pò͘-su人A-lô-ná ê五穀場。
撒母耳記下 24 17| 大衛看見phah百姓ê天使，就kā耶和華講，看ah，犯罪ê是我，悖逆ê也是我；總是chiah-ê kui群ê羊有做甚麼ah？願你ê手攻擊我，kap我父ê家。
撒母耳記下 24 18| Hit日Ka-tek來見大衛，kā伊講，你上去，tī Iâ-pò͘-su人A-lô-ná ê五穀場，kā耶和華起一座壇。
撒母耳記下 24 19| 大衛照Ka-tek ê話上去，照耶和華ê命令。
撒母耳記下 24 20| A-lô-ná teh看，看見王kap伊ê人臣對面來；A-lô-ná就出去，仆tī地裡拜王。
撒母耳記下 24 21| A-lô-ná講，我ê主我ê王來奴僕chia啥事？大衛講，我來beh買你chit-ê五穀場，kā耶和華起一座壇，hō͘百姓間ê瘟疫soah。
撒母耳記下 24 22| A-lô-ná kā大衛講，我ê主我ê王，照你所看做好ê the̍h來獻伊；看ah，chia有牛，thang做燒祭，有phah五穀ê器具，kap套牛ê ka-chhia，thang做柴。
撒母耳記下 24 23| 王ah，A-lô-ná用這一切送hō͘王。A-lô-ná koh kā王講，願耶和華你ê上帝接納你。
撒母耳記下 24 24| 王kā A-lô-ná講，M̄-thang ah，我beh照價錢kā你買；我m̄肯用白白得tio̍h ê物做燒祭，獻hō͘耶和華我ê上帝。大衛就用五十sià-khek-le̍k ê銀，買hit-ê五穀場kap牛。
撒母耳記下 24 25| 大衛tī-hia kā耶和華起一座壇，獻燒祭kap謝恩祭；án-ni耶和華聽in為地方所求ê，瘟疫tī以色列中就soah。
列王紀上 1 1| 大衛王歲chōe年老，雖然kā伊蓋被，猶原bōe燒。
列王紀上 1 2| 伊hiah-ê奴僕就kā伊講，Tio̍h kā我ê主我ê王chhē一個在室女，hō͘伊khiā tī王ê面前來奉承伊；koh睏tī你ê胸前，thang hō͘我ê主我ê王得tio̍h燒。
列王紀上 1 3| 就tī以色列ê四境chhē súi ê cha-bó͘-gín-ná；chhē-tio̍h Su-liām一個女子，名A-pí-soah，帶到王hia。
列王紀上 1 4| Chit-ê cha-bó͘-gín-ná súi到極；伊奉承王，伺候伊。總是王無親近伊。
列王紀上 1 5| Hit時Hap-ki̍p ê kiáⁿ A-to-nî-ngá自高，講，我beh做王；就為家己備辦車，馬兵koh五十人走tī伊ê頭前。
列王紀上 1 6| 伊ê老父平時m̄-bat hō͘伊憂悶，m̄-bat對伊講，你怎樣án-ni做？伊生做不止好；伊出世tī Ap-sa-li王ê尾後。
列王紀上 1 7| 伊kap Sé-ló͘-ngá ê kiáⁿ Iok-ap，kap祭司A-pí-a-tha參詳；in就tè A-to-nî-ngá，來幫贊伊。
列王紀上 1 8| 總是祭司Sat-tok，kap Iâ-hô-iâ-tāi ê kiáⁿ Pí-ná-ngá，先知Ná-tan，kap Sī-múi，Lī-í，kap大衛ê勇士，lóng無為A-to-nî-ngá。
列王紀上 1 9| A-to-nî-ngá tī近Ún-lô-kiat、Só-hi-lia̍t ê石磐邊，thâi羊、牛，kap肥ê cheng-siⁿ，請伊ê眾兄弟，就是王ê kiáⁿ，以及猶大所有做王ê人臣ê眾人。
列王紀上 1 10| 獨獨先知Ná-tan，kap Pí-ná-ngá，以及勇士，kap伊ê小弟所羅門，伊lóng無請in。
列王紀上 1 11| Ná-tan kā所羅門ê老母Poa̍t-sī-pa講，Hap-ki̍p ê kiáⁿ A-to-nî-ngá做王lah，你無聽見mah？咱ê主大衛也m̄知。
列王紀上 1 12| Taⁿ你來，我替你打算，thang保全你ê性命，kap你ê kiáⁿ所羅門ê性命。
列王紀上 1 13| 你入去見大衛王，kā伊講，我ê主我ê王ah，你kiám m̄-bat對你ê女婢chiù-chōa講，你ê kiáⁿ所羅門beh續接我做王，伊beh坐我ê位mah？怎樣A-to-nî-ngá做王ah？
列王紀上 1 14| 你tī-hia kap王講話ê時，我也tè你ê ka-chiah後入去，來干證你ê話是實。
列王紀上 1 15| Poa̍t-sī-pa入去房內見王，王真老；Su-liām ê cha-bó͘-gín-ná A-pí-soah teh伺候王。
列王紀上 1 16| Poa̍t-sī-pa鞠躬拜王；王講，你beh甚麼？
列王紀上 1 17| 伊kā伊講，我ê主ah，你bat kí耶和華你ê上帝，來對你ê女婢chiù-chōa，講，你ê kiáⁿ所羅門beh續接我做王，伊beh坐tī我ê位。
列王紀上 1 18| 看ah，taⁿ A-to-nî-ngá做王，我ê主我ê王你也m̄知。
列王紀上 1 19| 伊有thâi chōe-chōe牛，肥ê cheng-siⁿ，kap羊，請王ê眾kiáⁿ，kap祭司A-pí-a-tha，kap軍長Iok-ap；獨獨你ê奴僕所羅門，伊無請。
列王紀上 1 20| 我ê主我ê王ah，以色列眾人ê目睭lóng teh看你，thèng候你kā in講，是誰 beh續接我ê主我ê王，來坐伊ê位。
列王紀上 1 21| 若無，到我ê主我ê王kap列祖相kap睏了後，我kap我ê kiáⁿ所羅門beh算做有罪ê人。
列王紀上 1 22| 看ah，伊iáu teh kap王講話ê時，先知Ná-tan也入來。
列王紀上 1 23| 有人kā王講，先知Ná-tan tī-chia。Ná-tan入去王ê面前，仆tī地裡拜王。
列王紀上 1 24| Ná-tan講，我ê主我ê王，你kiám有講，A-to-nî-ngá beh續接我做王，beh坐我ê位mah？
列王紀上 1 25| 因為今á日伊落去，thâi chōe-chōe牛，kap肥ê cheng-siⁿ，kap羊，請王ê眾kiáⁿ，kap chiah-ê軍長，kap祭司A-pí-a-tha；看ah，in tī伊ê面前lim食，就講，願A-to-nî-ngá王萬歲。
列王紀上 1 26| 獨獨我，就是你ê奴僕，kap祭司Sat-tok，kap Iâ-hô-iâ-tāi ê kiáⁿ Pí-ná-ngá，以及你ê奴僕所羅門，伊lóng無請。
列王紀上 1 27| 這是我ê主我ê王所做，也無kā你ê奴僕講，是誰 beh續接我ê主我ê王，坐伊ê位mah？
列王紀上 1 28| 大衛王應講，Kā我叫Poa̍t-sī-pa來。伊就入來王ê面前，tī王ê面前khiā-teh。
列王紀上 1 29| 王chiù-chōa講，我kí救我ê性命脫離一切ê患難，永活ê耶和華來講，
列王紀上 1 30| 我既然kí耶和華以色列ê上帝對你chiù-chōa，講，你ê kiáⁿ所羅門beh續接我做王，伊beh坐我ê位來替我，我今á日beh照án-ni行。
列王紀上 1 31| Poa̍t-sī-pa就鞠躬仆tī地裡，拜王，講，願我ê主大衛王萬萬歲。
列王紀上 1 32| 大衛王koh講，Kā我叫祭司Sat-tok，先知Ná-tan，kap Iâ-hô-iâ-tāi ê kiáⁿ Pí-ná-ngá來；in就lóng來王ê面前。
列王紀上 1 33| 王kā in講，Tio̍h chhōa lín ê主hiah-ê奴僕kap lín去，hō͘我ê kiáⁿ所羅門騎我ê騾，hō͘伊落去到Ki-hùn；
列王紀上 1 34| tī-hia祭司Sat-tok，kap先知Ná-tan，tio̍h用油抹伊做以色列王；lín也tio̍h pûn哨角，講，願所羅門王萬歲。
列王紀上 1 35| 然後tè伊上來，伊beh來坐我ê位，續接我做王；因為我設立伊做以色列kap猶大ê君王。
列王紀上 1 36| Iâ-hô-iâ-tāi ê kiáⁿ Pí-ná-ngá 應王講，A-bēng，願耶和華我ê主我ê王ê上帝也án-ni講。
列王紀上 1 37| 耶和華怎樣kap我ê主我ê王tī-teh，願伊照án-ni kap所羅門tī-teh，koh hō͘伊ê國位比我ê主大衛王ê國位koh-khah大。
列王紀上 1 38| Tùi án-ni，祭司Sat-tok，先知Ná-tan，Iâ-hô-iâ-tāi ê kiáⁿ Pí-ná-ngá，kap Ki-lī-thê人、Pí-lī-thê人，lóng落去，hō͘所羅門騎大衛王ê騾，送伊到Ki-hùn。
列王紀上 1 39| 祭司Sat-tok就tùi布棚內the̍h貯油ê角，用油抹所羅門；人就pûn哨角，眾百姓lóng講，願所羅門王萬歲。
列王紀上 1 40| 眾百姓tè伊上來，koh pûn笛á，大大歡喜，致到地因為in ê聲到beh裂開。
列王紀上 1 41| A-to-nî-ngá以及kap伊tī-teh hiah-ê人客tú-á食桌 soah聽見。Iok-ap聽見哨角ê聲就講，城內怎樣有hōa-hōa哮ê聲ah？伊iáu teh講ê時，看ah，祭司A-pí-a-tha ê kiáⁿ約拿單來。
列王紀上 1 42| A-to-nî-ngá kā伊講，入來，你是妥當人，必定是報好消息。
列王紀上 1 43| 約拿單應A-to-nî-ngá講，有影咱ê主大衛王已經設立所羅門做王；
列王紀上 1 44| 王差祭司Sat-tok，先知Ná-tan，Iâ-hô-iâ-tāi ê kiáⁿ Pí-ná-ngá，kap Ki-lī-thê人，Pí-lī-thê人，kap所羅門去，in hō͘伊騎王ê騾；
列王紀上 1 45| 祭司Sat-tok kap先知Ná-tan，tī Ki-hùn已經抹伊做王；in lóng tùi hia上來真歡喜，致到城應聲；這就是lín所聽見ê聲；
列王紀上 1 46| koh所羅門已經坐國位。
列王紀上 1 47| 王ê人臣也來kā咱ê主大衛王祝福，講，願你ê上帝hō͘所羅門ê名，比你ê名，khah贏，hō͘伊ê國位，比你ê國位，khah大；王就tī床裡àⁿ落去拜。
列王紀上 1 48| 王也án-ni講，耶和華以色列ê上帝是應該o-ló ê，因為伊賞賜我有一人今á日坐我ê位，我也親目看見。
列王紀上 1 49| Hiah-ê kap A-to-nî-ngá tī-teh ê人客lóng驚惶起來，ta̍k人行伊n ê路。
列王紀上 1 50| A-to-nî-ngá為tio̍h所羅門就驚，起來去擒壇角。
列王紀上 1 51| 有人kā所羅門講，看ah，A-to-nî-ngá驚所羅門王，因為伊擒壇角，講，願所羅門王今á日對我chiù-chōa，的確無用刀thâi死伊ê奴僕。
列王紀上 1 52| 所羅門講，伊若beh做好人，一支頭毛也bōe ka-la̍uh tī地裡；若看伊有pháiⁿ，就的確tio̍h死。
列王紀上 1 53| 所羅門王就差人去，in就帶伊tùi壇裡落來。伊就來拜tī所羅門王ê面前。所羅門kā伊講，你tò去你ê厝。
列王紀上 2 1| 大衛beh死ê期近lah；就吩咐伊ê kiáⁿ所羅門講，
列王紀上 2 2| 我teh-beh行世間眾人所tio̍h行ê路；所以你tio̍h勇敢，做大丈夫；
列王紀上 2 3| 守耶和華你上帝所交代你守ê，行伊ê道路，守伊ê律例，伊ê誡命，伊ê法度，伊干證ê話，照所寫tī摩西律法ê冊裡ê；án-ni你無論做甚麼，無論tùi toh落去，lóng會興通；
列王紀上 2 4| 也hō͘耶和華應驗伊所應允我ê話講，你ê kiáⁿ孫若謹慎伊ê路，盡心盡意誠實行tī我ê面前，就你ê後裔坐以色列ê國位永無斷。
列王紀上 2 5| 你也知Sé-ló͘-ngá ê kiáⁿ Iok-ap對我所行ê，伊對以色列兩個軍長所行ê，就是Nî-jíⁿ ê kiáⁿ Ap-nî-jíⁿ，kap Ek-thiap ê kiáⁿ A-má-sat，伊thâi死in；伊tī太平ê時流in ê血，親像tī交戰ê時一樣，將chit-ê交戰ê血bak-tio̍h伊ê腰所hâ ê帶，kap伊ê腳所穿ê鞋。
列王紀上 2 6| 所以你tio̍h照你ê智慧來行，m̄-thang容允伊白頭毛安然落陰間。
列王紀上 2 7| 你tio̍h好款待Ki-lia̍t人Pa-se-lâi hiah-ê kiáⁿ，hō͘ in常常tī你ê桌食；因為我閃避你ê兄Ap-sa-liông ê時，in án-ni款待我。
列王紀上 2 8| 看ah，kap你tī-teh-ê有Pa-hō͘-lîm ê便雅憫人，Ki-la̍h ê kiáⁿ Sī-múi；我去Má-hap-liām ê日，伊用重ê咒詛咒詛我；總是伊有落約旦迎接我，我就kí耶和華對伊chiù-chōa講，我無beh用刀thâi你。
列王紀上 2 9| Taⁿ你莫得算伊無罪，因為你是聰明ê人，也會知tio̍h怎樣款待伊，tio̍h hō͘伊白頭毛流血落陰間。
列王紀上 2 10| 大衛kap伊ê列祖相kap睏，埋葬tī大衛ê城。
列王紀上 2 11| 大衛做以色列王共四十年；tī Hi-pek-lûn做王七年，tī耶路撒冷做王三十三年。
列王紀上 2 12| 所羅門坐伊ê老父大衛ê位；伊ê國堅固到極。
列王紀上 2 13| Hap-ki̍p ê kiáⁿ，A-to-nî-ngá，去見所羅門ê老母Poa̍t-sī-pa；伊問伊講，你來是平安mah？應講，平安。
列王紀上 2 14| Koh講，我有tāi-chì beh對你講。伊講，做你講。
列王紀上 2 15| A-to-nî-ngá講，你知國本是我ê，以色列眾人也lóng意向我，ài我做王；總是國反tńg歸我ê小弟，因為是tùi耶和華hō͘伊。
列王紀上 2 16| Taⁿ我有一件事求你，ǹg望你莫得推辭我。伊講，做你講。
列王紀上 2 17| 伊講，求你`對所羅門王講，hō͘伊將Su-liām ê cha-bó͘-kiáⁿ A-pí-soah賞賜我做bó͘，因為王的確無推辭你。
列王紀上 2 18| Poa̍t-sī-pa講，好，我替你kā王講。
列王紀上 2 19| Tùi án-ni，Poa̍t-sī-pa去見所羅門王，beh為tio̍h A-to-nî-ngá kā伊講；王起來迎接伊，對伊鞠躬，koh坐伊ê位，吩咐人為王ê老母設座位；伊就坐tī王ê chiàⁿ-pêng。
列王紀上 2 20| 伊就講，我有一件小khóa事求你，請你莫得推辭我。王kā伊講，我ê老母ah，做你講；我無beh推辭你。
列王紀上 2 21| 伊講，願用Su-liām ê cha-bó͘-gín-ná，A-pí-soah，hō͘你ê兄A-to-nî-ngá做bó͘。
列王紀上 2 22| 所羅門王應伊ê老母講，你啥事為tio̍h A-to-nî-ngá求Su-liām ê cha-bó͘-gín-ná，A-pí-soah ah？也tio̍h替伊求國；因為伊是我ê兄；就是tio̍h為伊，kap祭司A-pí-a-tha，kap Sé-ló͘-ngá ê kiáⁿ Iok-ap來求。
列王紀上 2 23| 所羅門王就kí耶和華來chiù-chōa講，A-to-nî-ngá講這話是害家己ê性命；若無，願上帝加倍責罰我。
列王紀上 2 24| 耶和華堅固我，hō͘我坐我ê父大衛ê位，照伊所應允ê話，kā我建立家；我kí伊ê永活來chiù-chōa，A-to-nî-ngá今á日的確死。
列王紀上 2 25| 所羅門王就差Iâ-hô-iâ-tāi ê kiáⁿ Pí-ná-ngá去；伊就phah伊，hō͘伊死。
列王紀上 2 26| 王kā祭司A-pí-a-tha講，你tio̍h tò去A-ná-tu̍t，你ê田園hia；你應該tio̍h死，總是今a日我m̄ hō͘你死，因為你tī我ê父大衛ê面前有扛主耶和華ê櫃；koh我ê老父所受一切ê患難，你也kap伊受患難。
列王紀上 2 27| 所羅門就革逐A-pí-a-tha，m̄准伊做耶和華ê祭司；án-ni就應驗耶和華tī Sī-lô論Í-lī ê家所講ê話。
列王紀上 2 28| Chit-ê消息傳到Iok-ap，Iok-ap就走，入耶和華ê布棚，擒壇角；因為Iok-ap雖然無tè Ap-sa-li王，總是tè A-to-nî-ngá。
列王紀上 2 29| 有人kā所羅門王講，Iok-ap走到耶和華ê布棚，taⁿ tī壇邊；所羅門就差Iâ-hô-iâ-tāi ê kiáⁿ pí-ná-ngá講，你去phah伊。
列王紀上 2 30| Pí-ná-ngá到耶和華ê布棚，kā Iok-ap講，王án-ni講，你tio̍h出來。伊應講，M̄-ah，我beh死tī-chia。Pí-ná-ngá去回覆王講，Iok-ap án-ni講，án-ni 應我。
列王紀上 2 31| 王kā伊講，你thang照伊ê話行；phah死來埋葬伊；thang hō͘ Iok-ap無因端流人ê血hit-ê罪無歸tī我，kap我老父ê家。
列王紀上 2 32| 耶和華beh用伊ê血歸tī伊家己ê頭殼；因為伊phah比伊khah義，比伊khah好ê兩人，用刀thâi死伊；就是以色列ê軍長Nî-jíⁿ ê kiáⁿ Ap-nî-jíⁿ，kap猶大ê軍長Ek-thiap ê kiaN2A-má-sat；也我ê老父大衛m̄知。
列王紀上 2 33| Tùi án-ni，in ê血beh歸tī Iok-ap ê頭殼，kap伊ê後裔ê頭殼，到永遠；獨獨大衛kap伊ê後裔，伊ê家，伊ê位，beh tùi耶和華得tio̍h平安，到永遠。
列王紀上 2 34| Iâ-hô-iâ-tāi ê kiáⁿ Pí-ná-ngá就上去，phah死伊，就埋葬伊tī曠野，tī伊家己ê厝。
列王紀上 2 35| 王就設立Iâ-hô-iâ-tāi ê kiáⁿ Pí-ná-ngá替Iok-ap做軍長；koh設立祭司Sat-tok，來替A-pí-a-tha。
列王紀上 2 36| 王差人叫Sī-múi來，就kā伊講，你tio̍h為家己起厝tī耶路撒冷，khiā起tī-hia，m̄-thang出hia去別位。
列王紀上 2 37| 因為你tio̍h確實知，你出去過Khip-lûn溪，hit日tio̍h死，你ê血beh歸你家己ê頭殼。
列王紀上 2 38| Sī-múi應王講，Chit-ê話真好；我ê主我ê王所講ê，你ê奴僕beh án-ni行。Tùi án-ni，Sī-múi tiàm tī耶路撒冷chōe-chōe日。
列王紀上 2 39| 過三年，Sī-múi兩個奴僕走到Ka-te̍k王Má-ka ê kiáⁿ A-kiat hia；有人kā Sī-múi講，你看，你ê奴僕tī Ka-te̍k。
列王紀上 2 40| Sī-múi起來，備辦驢去Ka-te̍k，到A-kiat王hia，chhē伊ê奴僕；Sī-múi就去Ka-te̍k帶伊ê奴僕tò來。
列王紀上 2 41| 有人kā所羅門講，Sī-múi出耶路撒冷去Ka-te̍k tò來。
列王紀上 2 42| 王就差人叫Sī-múi來，對伊講，我kiám m̄是叫你kí耶和華chiù-chōa，koh警戒你講，你tio̍h確實知你出來去外面，無論去toh落，hit日你tio̍h死mah？你應我講，我聽chit-ê話真好。
列王紀上 2 43| Taⁿ你啥事無執守kí耶和華所chiù-chōa-ê，kap我所警戒你ê命令ah？
列王紀上 2 44| 王koh kā Sī-múi講，你ê心所存ê pháiⁿ，就是你對阮老父大衛所行ê你家己lóng知；所以耶和華beh將你ê pháiⁿ歸你家己ê頭殼。
列王紀上 2 45| 總是所羅門王beh得tio̍h福氣；koh大衛ê國位beh tī耶和華ê面前堅固，到永遠。
列王紀上 2 46| 王就命令Iâ-hô-iâ-tāi ê kiáⁿ Pí-ná-ngá，伊就出去，phah hō͘伊死。Tùi án-ni，國位堅固tī所羅門ê手。
列王紀上 3 1| 所羅門kap埃及王法老結親，娶法老ê cha-bó͘-kiáⁿ做bó͘，帶伊入大衛城，thèng候伊起家己ê厝，kap耶和華ê殿，以及耶路撒冷四圍ê城牆完工。
列王紀上 3 2| 當時iáu未有為耶和華ê名起殿；所以百姓猶原tī山頭壇獻祭。
列王紀上 3 3| 所羅門疼耶和華，行伊ê老父大衛ê法律，獨獨tī山頭壇獻祭燒香。
列王紀上 3 4| 王去Ki-piàn獻祭，因為tī-hia有極大ê山頭壇；所羅門tī壇頂獻燒祭ê cheng-siⁿ一千隻。
列王紀上 3 5| Tī Ki-piàn，暝時tī夢中耶和華對所羅門出現；上帝講，你ài我賞賜你甚麼？thang對我求。
列王紀上 3 6| 所羅門講，你bat施大恩hō͘你ê奴僕，我ê父大衛，照伊用誠實、公義、正直ê心，kap你tī-teh，行tī你ê面前；你也kā伊留chit-ê大恩典，就是賞賜伊一個kiáⁿ坐伊ê位，親像今á日án-ni。
列王紀上 3 7| 耶和華我ê上帝ah，taⁿ你hō͘你ê奴僕續接我ê老父大衛做王；總是我是gín-ná，m̄知tio̍h怎樣出入。
列王紀上 3 8| 你ê奴僕tiàm tī你所揀ê百姓中，chiah-ê百姓chōe到bōe算得，也算bōe了。
列王紀上 3 9| 求你賞賜你ê奴僕智慧ê心，thang判斷你ê百姓，來分別好pháiⁿ；因為是誰能判斷你chiah-chōe ê百姓ah？
列王紀上 3 10| 因為所羅門求這，主歡喜伊ê話。
列王紀上 3 11| 上帝對伊講，你既然求這，無為家己求歲壽無為家己求好額，也無求滅絕你ê對敵ê性命，單單為家己求智慧thang分別審判ê你；
列王紀上 3 12| 看ah，我照你ê話來做；我賞賜你聰明智慧ê心；致到你以前無人親像你，你以後也無有人起來親像你。
列王紀上 3 13| 你所無求ê，我也hō͘你；就是好額、尊貴，hō͘你tī世間ê日子，列王無一個能比得你。
列王紀上 3 14| 你若行我ê道路，守我ê律例，kap我ê誡命，學你ê老父大衛所行ê，我就beh hō͘你長歲壽。
列王紀上 3 15| 所羅門睏醒，知是眠夢；就去耶路撒冷khiā tī耶和華ê約櫃前，獻燒祭，kap謝恩祭；koh為tio̍h 伊hiah-ê人臣排設筵席。
列王紀上 3 16| 有一日兩個妓女來王hia，khiā tī王ê面前。
列王紀上 3 17| 一個婦人人講，我ê主ah，我kap chit-ê婦人人相kap tòa一間厝；我kap伊tī厝內生一個kiáⁿ。
列王紀上 3 18| 我生kiáⁿ了後第三日，chit-ê婦人人也生gín-ná，阮相kap khiā起，除阮兩人以外，厝內無別人kap阮tī-teh。
列王紀上 3 19| 暝時chit-ê婦人人ê kiáⁿ死，因為伊睏ê時teh-tio̍h伊。
列王紀上 3 20| 伊半暝起來，thàn你ê女婢teh睏，tùi我ê身邊抱我ê gín-ná去，hē tī伊ê胸前，將伊ê死gín-ná hē tī我ê胸前。
列王紀上 3 21| 天beh光ê時，我起來beh hō͘我ê gín-ná食奶；無phah算，gín-ná已經死；到天光，我詳細看，m̄是我所生ê kiáⁿ。
列王紀上 3 22| Hit-ê婦人人講，無，活ê是我ê kiáⁿ，死ê是你ê kiáⁿ；chit-ê婦人人講，無，死ê是你ê kiáⁿ，活ê是我ê kiáⁿ；in tī王ê面前án-ni相諍。
列王紀上 3 23| 王講，chit-ê婦人人講，活ê kiáⁿ是我ê，死ê kiáⁿ是你ê；hit-ê婦人人講，無，死ê kiáⁿ是你ê，活ê kiáⁿ是我ê。
列王紀上 3 24| 王講，Kā我kia̍h刀來；就kia̍h刀到王ê面前。
列王紀上 3 25| 王講，將活ê gín-ná破做兩pêng，一pêng hō͘ hit-ê，一pêng hō͘ chit-ê。
列王紀上 3 26| 活ê gín-ná ê老母為tio̍h家己ê kiáⁿ，心親像火teh-to̍h，就對王講，我ê主ah，將活ê kiáⁿ hō͘ hit-ê婦人人，千萬m̄-thang hō͘伊死；hit-ê婦人人講，chit-ê gín-ná莫得歸你，也莫得歸我；破伊，thang。
列王紀上 3 27| 王應講，將活ê gín-ná hō͘ chit-ê婦人人，千萬m̄-thang thâi伊；因為伊實在是伊ê老母。
列王紀上 3 28| 以色列眾人聽見王所判斷ê案，就lóng敬畏伊；因為看見伊ê心內有上帝ê智慧來判斷。
列王紀上 4 1| 所羅門王做以色列眾人ê王。
列王紀上 4 2| 伊所有ê人臣記tī下面： Sat-tok ê kiáⁿ A-sat-lī-ngá做祭司；
列王紀上 4 3| Sī-sa兩個kiáⁿ Í-lī-hô-lia̍t A-hi-a做秘書；A-hi-lu̍t ê kiáⁿ Iok-sa-hoat做史官；
列王紀上 4 4| Iâ-hô-iâ-tāi ê kiáⁿ Pí-ná-ngá做軍長；Sat-tok kap A-pí-a-tha做祭司；
列王紀上 4 5| Ná-tan ê kiáⁿ A-sat-lī-ngá做眾官長；Ná-tan ê kiáⁿ Sat-pò͘-tek做祭司，也做王ê朋友；
列王紀上 4 6| A-hi-soah做管家ê；A-pí-tāi ê kiáⁿ A-to-nî-lân做督工ê。
列王紀上 4 7| 所羅門tī以色列全地設立十二個官員，in為tio̍h王kap伊ê家備辦食物，每年ta̍k人一月日備辦食物。
列王紀上 4 8| In ê名記tī下底： tī Í-hoat-liân山地，有Piān-hō͘-jíⁿ；
列王紀上 4 9| tī Má-ka-su、Sa-pin、Pek-sī-be̍k、Í-lûn-pek-hap-lâm，有Piān-tī-kah；
列王紀上 4 10| tī A-ló͘-po̍k，有Piān-hi-sek，伊也tī So-ko kap Hi-hut全地；
列王紀上 4 11| tī To-jíⁿ ê全山地，有Piān-a-pí-ná-ta̍t；伊chhōa所羅門ê cha-bó͘-kiáⁿ Tha-hoat做bó͘；
列王紀上 4 12| tī Tha-la̍p kap Bí-kiat-to，kap óa近Sat-la̍h-tha-ná、Iâ-su-lia̍t下pêng ê Pek-siān全地，tùi Pek-siān到A-pek-bí-hô-la̍h，到Iok-liām ê外面，有A-hi-lu̍t ê kiáⁿ Pa-ná；
列王紀上 4 13| tī Ki-lia̍t ê la̍h-boa̍t，有Piān-ki-pia̍t，伊也Ki-lia̍t ê Má-ná-se kiáⁿ孫Gāi-jíⁿ hiah-ê城，Pa-san ê A-jíⁿ-ko-pek地ê大城，六十座城，lóng有城牆kap同ê門栱；
列王紀上 4 14| tī Má-hap-liām有Ek-to ê kiáⁿ A-hi-ná-ta̍t；
列王紀上 4 15| tī Ná-hut-tha-lī有A-hi-má-su，伊也chhōa所羅門一個cha-bó͘-kiáⁿ Pa-si̍t-boa̍t做bó͘；
列王紀上 4 16| tī A-siat kap A-lo̍k有Hō͘-su ê kiáⁿ Pa-ná；
列王紀上 4 17| tī Í-sat-ka有Phàⁿ-lō͘-a ê kiáⁿ Iok-sa-hoat；
列王紀上 4 18| tī便雅憫有Í-la̍h ê kiáⁿ Sī-múi；
列王紀上 4 19| tī Ki-lia̍t地，有O͘-lī ê kiáⁿ Ki-pia̍t；伊也tī A-mô͘-lī王Se-hông kap Pa-san王Go̍k ê地，獨獨伊一人tī-hia做官。
列王紀上 4 20| 猶大kap以色列眾人真chōe，親像海邊ê沙hiah-chōe，也食，也lim，也真快樂。
列王紀上 4 21| Tùi大河到腓利士地，直到埃及邊界hiah-ê國，所羅門lóng管轄in；所羅門活teh ê日，in lóng進貢服事伊。
列王紀上 4 22| 所羅門ta̍k日所用來食ê，幼ê麵粉三十ko-jíⁿ，粗ê麵粉六十ko-jíⁿ；
列王紀上 4 23| 肥ê牛十隻，草場ê牛二十隻，羊一百隻，iáu有鹿、羚羊、赤鹿，kap肥ê雞。
列王紀上 4 24| 因為伊管轄Tôa-hô chit-pêng ê全地，tùi Thê-hut-sat到Ka-sat，就是hit-ê河chit-pêng chiah-ê王；koh tī伊四圍ê四方，lóng享受太平。
列王紀上 4 25| 所羅門活teh ê日，tùi Tàn到別是巴ê猶大人kap以色列人lóng安然khiā起，ta̍k人tī伊ê葡萄樹腳，kap無花果樹腳。
列王紀上 4 26| 所羅門有四萬間套車ê馬房，有馬兵一萬兩千。
列王紀上 4 27| Hiah-ê官員，ta̍k-ê照伊ê月份，kā所羅門王，kap見若坐所羅門王ê桌ê，備辦食物，lóng無欠一項。
列王紀上 4 28| 各人盡伊ê職，為tio̍h馬kap gâu跑 ê馬，帶大麥kap草料到in ê所在。
列王紀上 4 29| 上帝賞賜所羅門智慧聰明極大，心也開闊，親像海邊ê沙。
列王紀上 4 30| 所羅門ê智慧pôaⁿ過東方ê人ê智慧，kap埃及一切ê智慧。
列王紀上 4 31| 伊ê智慧贏過萬人，贏過Í-su-la̍h人Í-thàm，kap Má-hat ê kiáⁿ Hi-bān、Kah-kok、Ta̍t-tāi；伊ê名聲報揚tī四圍列國。
列王紀上 4 32| 伊做箴言三千句；詩歌一千連五首。
列王紀上 4 33| 伊講論草木，tùi Lī-pa-lùn ê柏香樹到牆頂發起來ê牛膝草；koh講論走獸、飛鳥、蟲thōa、水族。
列王紀上 4 34| 有人tùi列邦來，聽所羅門智慧ê話，天下列王聽見所羅門ê智慧，也有差人來。
列王紀上 5 1| Chhui-lô王Hi-lân差伊ê奴僕去見所羅門，因為聽見人用油抹伊續接伊ê老父做王；因為Hi-lân平素疼大衛。
列王紀上 5 2| 所羅門也差人去見Hi-lân，講，
列王紀上 5 3| 你知我ê父大衛，因為四圍四方ê交戰，bōe能因為耶和華伊ê上帝ê名起殿，到耶和華用對敵hē tī伊ê腳下。
列王紀上 5 4| Taⁿ耶和華我ê上帝已經賞賜我四方平安，致到無對敵，無災厄。
列王紀上 5 5| 我意思beh為耶和華我ê上帝ê名起殿，是照耶和華應允我ê父大衛ê話，講，我beh hō͘你ê kiáⁿ續接你，坐你ê位，伊beh為我ê名起殿。
列王紀上 5 6| 所以請你命令人，tī黎巴嫩kā我剉柏香柴；我ê奴僕beh kap你ê奴僕相kap做；我也beh照理見所定tio̍h-ê，將你ê奴僕ê工錢交你；因為你知，tī阮中間無人親像Se-tùn人gâu剉樹。
列王紀上 5 7| Hi-lân聽見所羅門ê話，就真歡喜，講，今á日應該o-ló耶和華，因為伊賞賜大衛一個有智慧ê kiáⁿ，治理chiah-chōe ê百姓。
列王紀上 5 8| Hi-lân差人去見所羅門講，你差人所對我講ê事，我有聽見；論到柏香柴，kap松樹ê柴，我beh照你ê心願來行。
列王紀上 5 9| 我ê奴僕beh tùi黎巴嫩運伊落海，我beh絞kui排浮tī海裡，到你所kā我定tio̍h ê所在；我beh tī-hia拆開；你thang接收；你用食物hō͘我ê家，成我ê心願。
列王紀上 5 10| Hi-lân就用柏香柴kap松樹ê柴hō͘所羅門照伊一切所ài-ê。
列王紀上 5 11| 所羅門hō͘ Hi-lân兩萬ko-jíⁿ ê小麥；二十ko-jíⁿ ê清油，做伊家內ê食物。所羅門ta̍k年照án-ni hō͘ Hi-lân。
列王紀上 5 12| 耶和華照伊所應允ê，賞賜智慧hō͘所羅門。Hi-lân kap所羅門ê中間有和平；in兩人相kap立約。
列王紀上 5 13| 所羅門王tùi以色列眾人ê中間，派人工；所派ê人工共三萬。
列王紀上 5 14| Ta̍k月日輪流派一萬人到黎巴嫩；in一月日tī黎巴嫩，兩月日tī家內；A-to-nî-lân做督工ê。
列王紀上 5 15| 所羅門有挑夫七萬；八萬人tī山裡phah石。
列王紀上 5 16| Chiah-ê以外所羅門有用督工ê大官三千三百人；in監督hiah-ê做工ê人。
列王紀上 5 17| 王出令，in就運大石，寶貝ê石，用phah好ê石來hē厝ê地基。
列王紀上 5 18| 所羅門ê師傅，kap Hi-lân ê師傅，kap Ka-pa-le̍k人，lóng phah石，備辦柴料kap石，來起殿厝。
列王紀上 6 1| 以色列人出埃及地了後四百八十年，所羅門做以色列王，第四年Se-hut月，就是二月，動工起耶和華ê殿。
列王紀上 6 2| 所羅門王為耶和華所起ê殿，長六十肘，闊二十肘，高三十肘。
列王紀上 6 3| Hit塊厝殿前ê廊長二十肘，kap伊ê厝ê闊平；tī厝ê頭前伊ê闊十肘。
列王紀上 6 4| Koh為tio̍h厝做窗，有關死ê窗á止。
列王紀上 6 5| Óa tī厝ê牆，四圍起樓，就是óa tī厝ê牆ê四圍，前殿後殿lóng是án-ni；起邊房tī四圍。
列王紀上 6 6| 樓ê下層闊五肘，中層闊六肘，三層闊七肘；tī厝ê外面做幫牆tī伊ê四圍，hō͘楹á無插入殿ê牆。
列王紀上 6 7| 殿teh起ê時，是用山中phah好ê石；起殿ê時，槌、斧頭，kap別號鐵器ê聲音lóng無聽見。
列王紀上 6 8| 邊á中房ê門，就是tī殿ê chiàⁿ-pêng，tùi捲螺梯上中層，tùi中層上到第三層。
列王紀上 6 9| Tùi án-ni，起殿到好；就用柏香柴ê楹，柏香柴ê板，遮蓋殿。
列王紀上 6 10| Koh óa tī kui間ê殿有起樓，各高五肘；chiah-ê lóng用柏香柴khòa tī殿裡。
列王紀上 6 11| 耶和華ê話臨到所羅門講，
列王紀上 6 12| 論到你所起chit間殿，你若行我ê律例，thàn我ê法度，守我一切ê誡命，照án-ni行，我就beh照我所應允你ê父大衛ê話，應驗tī你。
列王紀上 6 13| 我beh tiàm tī以色列人ê中間，也無放sak我ê百姓以色列。
列王紀上 6 14| 所羅門起殿已經明白。
列王紀上 6 15| 用柏香柴ê板起做殿ê內重牆；tùi殿ê土腳到楹á，lóng用柴蓋伊ê內重；koh用松樹板舖殿ê土腳。
列王紀上 6 16| Koh tī殿ê後面，用柏香柴板起二十肘，tùi土腳到楹á，kā伊做tī內面，做後殿，就是至聖所。
列王紀上 6 17| 後殿前ê殿深四十肘。
列王紀上 6 18| 殿內ê柏香柴lóng有刻瓠á kap花蕊；殿內lóng是柏香柴，無看見一塊石。
列王紀上 6 19| 厝ê內面有備辦後殿，beh tī-hia安置耶和華ê約櫃。
列王紀上 6 20| 後殿ê內面長二十肘，闊二十肘，高二十肘，lóng用好金安伊；也用柏香柴蓋壇。
列王紀上 6 21| 厝內所羅門lóng用好金安伊，後殿ê頭前牽金鍊á，也用好金安伊。
列王紀上 6 22| 全殿lóng安金，到hit間殿lóng起好；óa tī後殿ê壇，也lóng安金。
列王紀上 6 23| Tī後殿ê內面，伊用橄欖柴做兩個ki-lō͘兵，ta̍k-ê高十肘。
列王紀上 6 24| ki-lō͘兵chit-pêng ê翼五肘，ki-lō͘兵hit-pêng ê翼 五肘；tùi chit-pêng ê翼尾到hit-pêng ê翼尾，共十肘。
列王紀上 6 25| Hit-ê ki-lō͘兵也是十肘；兩個ki-lō͘兵ê寸尺、款式，lóng相同。
列王紀上 6 26| Chit-ê ki-lō͘兵高十肘，hit-ê ki-lō͘兵也是án-ni。
列王紀上 6 27| 將ki-lō͘兵hē tī後殿ê內面；ki-lō͘兵ê翼thí開，chit-ê ki-lō͘兵一個翼到chit-pêng ê牆，hit-ê ki-lō͘兵一個翼到hit-pêng ê牆；tī殿內in兩個翼相接。
列王紀上 6 28| 伊koh用金安hiah-ê ki-lō͘兵。
列王紀上 6 29| Hit-ê殿四圍ê牆，內外lóng有雕刻，就是雕刻ki-lō͘兵、棗樹，kap花蕊ê款式。
列王紀上 6 30| 殿ê地板，內外lóng安金。
列王紀上 6 31| Koh用橄欖柴做入後殿ê門；伊ê門楣，門khiā，tìn牆ê五份一。
列王紀上 6 32| 用橄欖柴所造兩個門扇，頂面刻ki-lō͘兵、棗樹，kap花蕊ê款式，lóng安金；koh用金鑲ki-lō͘兵kap棗樹ê頂面。
列王紀上 6 33| Koh用橄欖柴做入殿ê門khiā，tìn牆ê四份一。
列王紀上 6 34| 用松樹柴，做雙pêng ê門扇；chit pêng門ê兩扇能拗得，hit pêng門ê兩扇也能拗得；
列王紀上 6 35| 頂面刻ki-lō͘兵、棗樹，kap花蕊ê款式，lóng 安金；koh用金鑲tī雕刻ê工ê頂面。
列王紀上 6 36| 伊koh用phah好ê石三ûn，柏香柴一ûn，來起內院。
列王紀上 6 37| 第四年，Se-hut月，hē耶和華殿ê地基。
列王紀上 6 38| 到十一年，Pò͘-le̍k月，就是八月，殿堂所有一切照伊ê款式造成；伊起造共七年久。
列王紀上 7 1| 所羅門起家己ê厝，十三年久，厝chiah起好。
列王紀上 7 2| Koh起黎巴嫩樹林ê厝，長一百肘，闊五十肘，高三十肘；有柏香柴ê柱四chōa，柱頂有柏香柴ê楹。
列王紀上 7 3| 頂面用柏香柴蓋伊，蓋tī四十五支柱頂ê楹；每chōa十五支柱。
列王紀上 7 4| Koh有窗門三chōa，窗kap窗相對；三chōa lóng是án-ni。
列王紀上 7 5| Chiah-ê門kap門khiā，是用柴做ê，lóng是四方；有窗門三chōa，窗kap窗相對；三chōa lóng是án-ni。
列王紀上 7 6| Koh起有柱ê léng廊，長五十肘，闊三十肘；tī in ê頭前koh有léng廊，tī in ê頭前有柱kap戶碇。
列王紀上 7 7| Koh起座位ê廊，就是審判ê廊，thang tī-hia審判；chit-ê廊tùi地板到天羅板，用柏香柴蓋。
列王紀上 7 8| 所羅門家己所beh khiā ê厝，另外有一間院tī廊ê內面，起造ê法相同；所羅門娶法老ê cha-bó͘-kiáⁿ，也kā伊起一間厝，kap chit-ê廊相同。
列王紀上 7 9| 起chiah-ê lóng是用寶貝ê石，照寸尺來phah好ê石，內外用鋸á鋸ê；tùi地基到nî-chîⁿ，tùi外面到大院，lóng是án-ni。
列王紀上 7 10| 地基是貴氣ê石，是大塊石；有十肘ê石，有八肘ê石。
列王紀上 7 11| 頂面有貴氣ê石，照寸尺phah好ê石，也有柏香柴。
列王紀上 7 12| 大院周圍有phah好ê石三ûn，柏香柴一ûn；lóng親像耶和華殿ê內院，kap殿ê廊。
列王紀上 7 13| 所羅門王差人tùi Chhui-lô帶Hō͘-lân來。
列王紀上 7 14| 伊是Ná-hut-tha-lī支派中一個守寡人ê kiáⁿ，伊ê老父是Chhui-lô人，是phah銅師傅。Hō͘-lân有智慧、聰明，本事滿滿，gâu phah ta̍k項ê銅器；伊來所羅門hia，做伊一切ê工。
列王紀上 7 15| 伊製造兩支銅柱，每支高十八肘，柱ê周圍十二肘。
列王紀上 7 16| Koh用銅來鑄兩個柱斗，hē tī柱頂；chit-ê柱斗高五肘，hit-ê柱斗高也五肘。
列王紀上 7 17| 柱頂ê柱斗有刺一目一目 ê 網á kap一環一環ê鍊á；chit-ê柱斗有七個，hit-ê柱斗也有七個。
列王紀上 7 18| 伊造柱；tī一個網á ê頂面ê四圍，有石榴兩chōa，用伊來遮蓋柱頂ê柱斗；hit-ê柱斗也是án-ni。
列王紀上 7 19| 廊ê內面柱頂ê柱斗，有刻百合花四肘。
列王紀上 7 20| 兩支柱頂，近網á邊膨圓ê所在，有柱斗；koh有石榴兩百粒tī第二ê柱斗；ta̍k-chōa圍伊。
列王紀上 7 21| 伊khiā兩支柱tī殿ê léng廊；khiā tī chiàⁿ-pêng ê名叫Ngá-kun，khiā tī tò-pêng ê，名叫Pho-a-su。
列王紀上 7 22| Tī柱頂刻百合花；án-ni，造柱ê工就明白。
列王紀上 7 23| 伊koh鑄一個銅海，款式是圓ê，高五肘，tùi chit-pêng到hit-pêng十肘，周圍三十肘。
列王紀上 7 24| Tī伊ê墘ê下面，有瓠á ê款圍伊，每肘十粒，來圍hit-ê銅海；瓠á有兩chōa，鑄銅海ê時，續鑄ê。
列王紀上 7 25| 銅海khòa tī十二隻銅牛ê頂面；三隻ǹg北，三隻ǹg西，三隻ǹg南，三隻ǹg東；銅海hē tī牛ê頂面，牛尾ǹg內面。
列王紀上 7 26| 銅海厚(kāu)一巴掌ê闊；伊ê墘親像杯ê墘，親像百合花；thang貯兩千pà-te̍k。
列王紀上 7 27| 伊用銅chhòng十個座；每座長四肘，闊四肘，高三肘。
列王紀上 7 28| Ta̍k-ê座ê款式是án-ni；lóng有隔堵(kek-tó͘)；伊ê堵tī角ê所在相接。
列王紀上 7 29| Tī伊ê角相接ê所在，堵ê頂面，有獅，kap牛，kap ki-lō͘兵；tī角相接ê所在ê頂面，有小座；獅kap牛ê下面，有垂kó͘-chîⁿ窗ê鬚。
列王紀上 7 30| Ta̍k-ê座有四個銅輪，kap銅ê軸心；伊ê四腳各有架；架鑄tī盆ê下面；ta̍k-ê邊á有kó͘-chîⁿ窗ê鬚。
列王紀上 7 31| 伊ê嘴tī斗ê內面èng頂一肘；伊ê嘴是圓ê，親像小座 ê款式，一肘半；tī伊ê嘴有雕刻；伊ê堵是四方ê，m̄是圓ê。
列王紀上 7 32| 四個輪tī堵ê下面；輪ê軸心kap座相連；ta̍k-ê輪高一肘半。
列王紀上 7 33| 輪ê款，親像車輪ê款；伊ê軸心，伊ê 外環，伊ê chí，伊ê內環，lóng是鑄ê。
列王紀上 7 34| 座ê四角有四個架，架kap座連做一個。
列王紀上 7 35| 座ê頂面有圓ê衍(iān)，高半肘；座ê頂面有伊ê thuh，kap伊ê堵，lóng kap座連做一個；
列王紀上 7 36| 伊ê thuh ê板，kap伊ê堵ê頂面，伊刻ki-lō͘兵，kap獅，kap棗樹，照伊ê空位；四圍有結kó͘-chîⁿ窗ê鬚。
列王紀上 7 37| 伊照án-ni chhòng十個座；in ê鑄法、寸尺、款式，lóng相同。
列王紀上 7 38| Koh造銅盆十個，每盆thang貯四十pà-te̍k；ta̍k-ê盆直徑四肘；十個座ê頂面，ta̍k-ê座hē一個盆。
列王紀上 7 39| Hiah-ê座，五個hē tī殿ê chiàⁿ-pêng，五個hē tī殿ê tò-pêng；koh用銅海hē tī殿ê chiàⁿ-pêng，tī東勢ê南pêng。
列王紀上 7 40| Hō͘-lân koh chhòng盆，托á，kap盤。Tùi án-ni，Hō͘-lân為tio̍h所羅門王做完耶和華殿一切ê工；
列王紀上 7 41| 就是兩支柱，kap柱頂ê柱斗ê兩粒球，以及蓋tī柱頂柱斗ê求兩個網；
列王紀上 7 42| 為tio̍h兩個網做四百粒石榴；一個網有兩chōa ê石榴，來蓋柱頂柱斗ê兩粒球；
列王紀上 7 43| 十個座，kap座頂十個盆；
列王紀上 7 44| 銅海一個，kap銅海下面十二隻牛；
列王紀上 7 45| 盆、托á、盤；chiah-ê一切lóng是Hō͘-lân為所羅門王做耶和華殿ê器具，lóng用光明ê銅來做ê。
列王紀上 7 46| 王tī約旦ê平洋，tī So͘-kat kap Sat-la̍h-tàn ê中間，tī 黏土ê地鑄成ê。
列王紀上 7 47| Chiah-ê一切ê器具所羅門lóng無過秤，因為極其chōe，銅ê輕重也bōe得thang知。
列王紀上 7 48| 所羅門也做耶和華殿內一切ê器具，就是金壇，kap排列餅ê桌，用金做ê；
列王紀上 7 49| 後殿ê頭前ê燈台，chiàⁿ-pêng五個，tò-pêng五個，lóng用好金做ê；伊ê花，伊ê燈，伊ê鉗(khîⁿ)，用金做ê；
列王紀上 7 50| 伊ê杯，伊ê剪刀，伊ê碗，伊ê匙，伊ê火鼎，是用好金做ê；koh有門臼，就是後殿，至聖所ê門臼，kap hit-ê厝，前殿ê門臼，lóng用金做ê。
列王紀上 7 51| Án-ni，所羅門王做完耶和華殿一切ê工。	所羅門將伊ê老父大衛所獻ê物，帶入去，銀、金，kap器具，hē tī耶和華殿ê府庫。
列王紀上 8 1| Hit時所羅門聚集以色列ê長老，kap ta̍k支派ê首領，以及以色列人hiah-ê族長，到耶路撒冷所羅門王hia，beh將耶和華ê約櫃，tùi大衛城，就是錫安，運上來。
列王紀上 8 2| Í-tha-liām月，就是七月，ê節期，以色列人lóng聚集到所羅門王hia。
列王紀上 8 3| 以色列ê長老lóng來，hiah-ê祭司扛約櫃。
列王紀上 8 4| In就扛耶和華ê櫃，kap會幕，以及布棚內一切聖ê器具上來；祭司kap利未人lóng 扛伊上來。
列王紀上 8 5| 所羅門王kap聚集到伊hia以色列ê全會tī約櫃前獻羊、牛，做祭祀，chōe到bōe算得，也算bōe了。
列王紀上 8 6| 祭司扛耶和華ê約櫃到伊ê所在，入hit間厝ê後殿，到至聖所，hē tī ki-lō͘兵ê翼下。
列王紀上 8 7| 因為ki-lō͘兵thí開in ê翼，tī櫃ê所在ê頂面；koh ki-lō͘兵tī hit頂面遮蓋櫃，kap伊ê kǹg。
列王紀上 8 8| Hiah-ê kǹg真長，kǹg尾tī後殿前ê聖所thang看見，tī外面就bōe看見；到今á日iáu tī-hia。
列王紀上 8 9| 櫃內只有兩塊石碑，就是以色列人出埃及地，耶和華kap in立約ê時，摩西tī何烈山所hē-ê；這以外無別項物。
列王紀上 8 10| 當祭司tùi聖所出來ê時，有雲充滿耶和華ê殿；
列王紀上 8 11| 致到祭司為tio̍h雲ê緣故bōe能khiā-teh服事；因為耶和華ê榮光充滿耶和華ê殿。
列王紀上 8 12| Hit時所羅門講，耶和華bat講伊beh tiàm tī烏烏暗暗ê所在。
列王紀上 8 13| 我已經起chit間殿hō͘你khiā起，做你永遠tòa ê所在。
列王紀上 8 14| 王oa̍t-tńg伊ê面祝福以色列會眾；以色列會眾lóng khiā起來。
列王紀上 8 15| 伊講；耶和華以色列ê上帝是應該o-ló ê，因為祂親嘴tùi我ê父大衛所應允ê，也親手應驗伊，講，
列王紀上 8 16| Tùi我chhōa我ê百姓以色列出埃及以來，我bē-bat tī以色列眾支派中揀一個城，起殿hō͘我ê名tī-hia；獨獨揀大衛治理我ê百姓以色列。
列王紀上 8 17| 我ê父大衛心內有意思，beh為耶和華以色列ê上帝ê名起殿。
列王紀上 8 18| 總是耶和華對我ê父大衛講，你ê心有意思beh為我ê名起殿，你chit-ê意思真好；
列王紀上 8 19| 獨獨你m̄-thang起殿；你所親生ê kiáⁿ beh為我ê名起殿。
列王紀上 8 20| Taⁿ耶和華應驗祂所講ê話；我照耶和華ê話起來續接我ê父大衛，坐以色列ê國位；koh為耶和華以色列上帝ê名起殿。
列王紀上 8 21| 我也tī-hia為約櫃備辦一所在，櫃內有耶和華ê約，就是祂chhōa咱ê列祖出埃及ê時，kap in所立ê約。
列王紀上 8 22| 所羅門當以色列會眾ê面前，khiā tī耶和華ê壇前，kia̍h起手ǹg天，講，
列王紀上 8 23| 耶和華以色列ê上帝ah，tī天頂，tī地下，無有上帝親像你守約行仁愛tī你hiah-ê奴僕，就是盡心行tī你ê面前ê。
列王紀上 8 24| 你tùi你ê奴僕我ê父大衛所應允ê，你有守伊；你親嘴講ê，親手應驗伊，照今á日ê款。
列王紀上 8 25| 耶和華以色列ê上帝ah，你所應允你ê奴僕我ê父大衛講，你ê kiáⁿ孫若謹慎in ê所做，行tī我ê面前，親像你行tī我ê面前，就屬tī你ê beh tī我ê面前坐以色列ê國位永無斷；taⁿ求你應驗伊。
列王紀上 8 26| 以色列ê上帝ah，祢對祢ê奴僕我ê父大衛所講ê，求祢hō͘伊成做實事。
列王紀上 8 27| 上帝真正beh khiā起地上mah？看ah，天kap chiah-ê天ê天尚且無夠額hō͘你khiā起，何況我所起chit間殿ah？
列王紀上 8 28| 耶和華我ê上帝ah，願你àⁿ落siàu念你ê奴僕ê祈禱懇求，來聽你ê奴僕今á日所祈禱tī你面前ê求叫祈禱。
列王紀上 8 29| 願你日暝看顧chit-ê殿，就是你所講起我ê名beh tī-hia ê所在，來聽。你ê奴僕所beh ǹg chit所在祈禱ê祈禱。
列王紀上 8 30| 你ê奴僕kap你ê百姓以色列ǹg chit所在祈禱ê時，願你聽in ê祈求；願你tī天裡，你khiā起ê所在，來聽in；你聽見ê時，就赦免。
列王紀上 8 31| 人若得罪伊ê厝邊，也有人用一個chiù-chōa kah伊chiù-chōa，伊若來chit間殿，tī你ê壇前chiù-chōa；
列王紀上 8 32| 求你tī天裡聽來辨理伊，審判你chiah-ê奴僕，定pháiⁿ人ê罪，照伊所行ê，報應tī伊ê頭殼；定義人做義，照伊ê義來hō͘伊。
列王紀上 8 33| 設使你ê百姓以色列，因為得罪你，chiah thâi輸tī對敵ê面前，in若歸向你，認你ê名，koh tī chit間殿祈禱懇求你；
列王紀上 8 34| 求你tī天裡聽in，來赦免你ê百姓以色列ê罪，hō͘ in tò來你所賞賜in ê列祖ê地。
列王紀上 8 35| 設使in得罪你，致到天關密，無落雨；你刑罰in ê時，in若ǹg chit所在祈禱，認你ê名，離開in ê罪；
列王紀上 8 36| 求你tī天裡聽in，赦免你ê奴僕kap你ê百姓以色列ê罪，tī你教示in所tio̍h行ê好路ê時，koh落雨tī你ê地，就是你賞賜你ê百姓做業ê。
列王紀上 8 37| Chit-ê地若有飢荒、瘟疫、枯焦、朽爛、草蜢、剪蟲，á是in ê對敵tī in hiah-ê城ê地圍困in，無論有甚麼災厄，甚麼破病；
列王紀上 8 38| 或是一人，或是你ê百姓以色列ê眾人，ta̍k-ê知家己心內ê災厄，ǹg chit間殿kia̍h起手，無論怎樣懇求，怎樣祈禱；
列王紀上 8 39| 願你tī天裡，你所khiā起ê所在，來聽伊，來赦免，來施行；你知in ê心，照in ta̍k人ê行做來款待in，(因為世間ta̍k人ê心，只有你知) ；
列王紀上 8 40| Hō͘ in tī你賞賜阮列祖ê地，一世人敬畏你。
列王紀上 8 41| 論到外邦人，m̄是屬你ê百姓以色列，伊為tio̍h你ê名tùi遠遠ê所在來ê，
列王紀上 8 42| (因為in聽見你ê大名，大權能ê手，伸出ê手；) 若來ǹg chit-ê殿祈禱，
列王紀上 8 43| 願你tī天裡，你khiā起ê所在，來聽in，照外邦人一切所tùi你求ê來行；hō͘天下bān百姓lóng bat你ê名，敬畏你，親像你ê百姓以色列一樣；koh hō͘ in知我所起chit間殿是用你ê名來稱ê。
列王紀上 8 44| 你ê百姓若出去你所差in去ê路，kap對敵交戰，也ǹg你所揀ê城，kap我為tio̍h你ê名所起ê殿，來祈禱耶和華；
列王紀上 8 45| 願你tī天裡來聽in ê祈禱懇求，來kā in判斷。
列王紀上 8 46| 你ê百姓若得罪你，(因為無有無犯罪ê人，) 你受氣in，將in交hō͘對敵，致到對敵掠in到對敵ê地，或是遠或是近；
列王紀上 8 47| in若tī所掠去ê地，心內倒tńg想，來反悔；koh tī掠in ê人ê地，懇求你講，阮有罪，阮有悖逆，阮有做pháiⁿ；
列王紀上 8 48| in若tī受掠去ê地，就是對敵掠in去ê地，盡心盡性歸服你，koh ǹg本地，就是你賞賜in列祖ê地，kap你所揀ê城，以及我為tio̍h你ê名所起ê殿，來祈禱你；
列王紀上 8 49| 願你tī天裡，你所khiā起ê所在，聽in ê祈禱懇求，kā in判斷；
列王紀上 8 50| koh赦免你ê百姓得罪你ê，以及in一切得罪你ê罪過，hō͘ in得tio̍h憐憫tī掠in ê人ê面前，致到掠in ê人憐憫in。
列王紀上 8 51| 因為in是你ê百姓，你ê產業，是你chhōa in出埃及，tùi鑄鐵ê爐中出來ê。
列王紀上 8 52| 願你ê目睭開看顧你ê奴僕ê祈禱，kap你ê百姓以色列ê祈禱，來聽in一切對你求ê。
列王紀上 8 53| 主耶和華ah，因為你bat tùi地上眾百姓ê中間分別in，來做你ê產業，是照你chhōa阮ê列祖出埃及ê時，託你ê奴僕摩西所講ê。
列王紀上 8 54| 所羅門tī耶和華ê壇前腳頭u跪teh，手伸ǹg天，所tùi耶和華祈禱懇求ê已經祈禱明白，就起來；
列王紀上 8 55| 伊就khiā-teh，大聲祝福以色列全會眾，講，
列王紀上 8 56| 耶和華是應該tio̍h o-ló-ê，因為伊一切所應允ê，賞賜平安hō͘伊ê百姓以色列，見若託伊ê奴僕摩西所應允ê好話，無一句落空。
列王紀上 8 57| 願耶和華咱ê上帝kap咱tī-teh，親像伊kap咱ê列祖tī-teh一樣；願伊無離開咱，無放sak咱；
列王紀上 8 58| Hō͘咱ê心歸向伊，來行伊一切ê道路，守伊所命令咱ê列祖ê誡命，伊ê律例，伊ê法度。
列王紀上 8 59| 我taⁿ tī耶和華ê面前所祈求chiah-ê話，願chiah-ê話日暝近tī咱ê上帝耶和華；koh日日照tāi-chì所合宜ê為祂ê奴僕判斷，kap祂ê百姓以色列判斷。
列王紀上 8 60| Hō͘地上萬百姓知耶和華是上帝，伊以外無別ê。
列王紀上 8 61| 所以lín ê心tio̍h純全ǹg耶和華咱ê上帝，遵thàn伊ê律例，守伊ê誡命，親像今á日ê款。
列王紀上 8 62| 王kap以色列眾百姓相kap tī耶和華ê面前獻祭。
列王紀上 8 63| 所羅門獻謝恩ê祭，就是獻hō͘耶和華ê，牛兩萬兩千隻，羊十二萬隻。Án-ni，王kap以色列眾百姓，為耶和華ê殿行獻殿ê禮。
列王紀上 8 64| 當hit日，王分別耶和華殿前院中ê所在，tī-hia獻燒祭，素祭，kap謝恩祭ê油，因為耶和華頭前ê銅壇siuⁿ細，bōe容允得hiah-ê燒祭、素祭，kap謝恩祭ê油。
列王紀上 8 65| Hit時所羅門kap以色列眾人，就是tùi Hap-má ê路口到埃及ê溪，lóng kap伊聚集做大會，tī耶和華咱上帝ê面前守節筵七日，koh七日，共十四日。
列王紀上 8 66| 第八日王差百姓去；in就kā王祝福；因為耶和華對伊ê奴僕大衛kap伊ê百姓以色列所施出一切ê恩惠，就歡喜，心內快樂，ta̍k-ê tò去in ê布棚。
列王紀上 9 1| 所羅門已經起耶和華ê殿，kap王宮，kap所羅門一切所ài做ê，lóng明白。
列王紀上 9 2| 耶和華第二pái對所羅門顯現，親像前tī Ki-piàn對伊顯現一樣。
列王紀上 9 3| 耶和華對伊講，你tī我ê面前所祈禱懇求ê，我lóng有聽見；我已經將你所起chit間殿分別做聖，hō͘我ê名永遠tī-hia；我ê目睭，我ê心也beh常常tī-hia。
列王紀上 9 4| 論到你，若誠實心，koh正直行tī我ê面前，親像你ê父大衛所行ê，遵thàn我一切所命令你ê，執守我ê律例，我ê法度，
列王紀上 9 5| 我就beh堅固你ê國位tī以色列中，到永遠；親像我應允你ê父大衛講，你ê後裔坐以色列ê國位，永無斷。
列王紀上 9 6| 設使lín，á是lín ê kiáⁿ孫，oa̍t-tńg無tè我，無守我賞賜lín ê誡命、律例，去服事別ê上帝，來敬拜伊；
列王紀上 9 7| 我就beh tùi我賞賜in ê地剪除以色列；koh我為家己ê名所分別做聖chit間殿，也beh tùi我ê面前棄sak伊；hō͘以色列人tī萬國中做話柄，受譏刺。
列王紀上 9 8| Chit間殿雖然真高，將來經過ê人beh gông-ngia̍h恥笑，講，耶和華啥事án-ni款待chit-ê地，chit間殿ah？
列王紀上 9 9| 就beh應講，是因為in棄sak耶和華in ê上帝，就是chhōa in ê列祖出埃及地ê，去結聯別ê上帝，服事敬拜伊；所以耶和華hō͘這一切ê災厄臨到in。
列王紀上 9 10| 到二十年尾，就是所羅門起耶和華ê殿kap王宮，chit兩間厝完工ê時，
列王紀上 9 11| 所羅門王就將加利利地二十個城hō͘ Hi-lân；是Chhui-lô王Hi-lân bat照所羅門一切所ài ê，用柏香柴，松柴，kap金hō͘伊。
列王紀上 9 12| Hi-lân tùi Chhui-lô出來，看所羅門所hō͘伊ê城，看了無合意；
列王紀上 9 13| 就講，我ê兄ah，你所hō͘我hiah-ê城是甚麼？伊就叫伊Ka-pō͘-le̍k ê地，到今á日。
列王紀上 9 14| Hi-lân就寄金一百二十tha-liân-tek hō͘王。
列王紀上 9 15| 所羅門王派人工ê因端就是án-ni，是beh起耶和華ê殿，家己ê王宮，kap Bí-lô、耶路撒冷ê城牆，kap Hā-só、Bí-kiat-to，kap Ki-sek。
列王紀上 9 16| 前埃及王法老上來取Ki-sek，用火燒伊，thâi死城內khiā起ê迦南人，將城hō͘伊ê cha-bó͘-kiáⁿ，所羅門ê bó͘，做嫁妝。
列王紀上 9 17| 所羅門起Ki-sek，kap下面ê Pek-hô-lûn；
列王紀上 9 18| kap Pa-la̍h，kap國內曠野裡ê Ta̍t-bo̍k；
列王紀上 9 19| kap所羅門所有府庫ê城，kap hē車ê城，kap馬兵ê城，kap所羅門tī耶路撒冷，tī黎巴嫩，kap tī伊所治理ê全地，為家己ê快樂所ài起ê，lóng起伊。
列王紀上 9 20| 論到所chhun ê百姓，A-mô͘-lī人、Hek人、Pí-lī-sé人、Hi-bī人、Iâ-pò͘-su人，m̄是屬以色列ê；
列王紀上 9 21| 就是tī chit地方in所chhun ê後裔，以色列人bōe會一盡滅ê，所羅門派in做苦工，到今á日。
列王紀上 9 22| 總是以色列人，所羅門無hō͘ in做奴僕；是做伊ê戰士、人臣、首領、軍長、車長、馬兵長。
列王紀上 9 23| 所羅門督工ê頭人，共五百五十人；in管理做工ê百姓。
列王紀上 9 24| 法老ê cha-bó͘-kiáⁿ tùi大衛ê城上去所羅門所kā伊起ê厝。hit時所羅門起Bí-lô。
列王紀上 9 25| 所羅門ta̍k年三pái tī伊kā耶和華所起ê壇獻燒祭，kap謝恩祭；koh tī耶和華ê面前燒香tī壇頂。Tùi án-ni，伊起殿ê工明白。
列王紀上 9 26| 所羅門王tī Í-tong地，紅海邊，óa近以諾ê Í-sûn-ka-pia̍t造一陣ê船隻。
列王紀上 9 27| Hi-lân差伊ê奴僕，就是知影過海ê行船人，kap所羅門ê奴僕siâng船去。
列王紀上 9 28| In到Gô-hui，tùi hia得tio̍h四百二十tha-liân-tek ê金，運到所羅門王hia。
列王紀上 10 1| Sī-pa ê女王聽見所羅門ê名聲，為tio̍h耶和華ê名所得tio̍h ê，就來beh用oh得解明ê事試伊。
列王紀上 10 2| 伊到耶路撒冷，tè伊ê人真chōe；有駱駝載香料，kap黃金真chōe；也有寶石；伊見所羅門ê時，就將心內一切所存ê，kap伊講。
列王紀上 10 3| 所羅門照伊所問ê lóng應伊；無一項王bōe曉得thang kā伊講。
列王紀上 10 4| Sī-pa女王看見所羅門一切ê智慧，kap伊所起ê厝；
列王紀上 10 5| 桌頂ê食物，人臣排列teh坐，奴僕跟隨服事，以及in ê衣服，kap伊ê酒政，koh看見伊上耶和華殿ê崎á，就魂不附體。
列王紀上 10 6| 伊就對王講，我tī本國聽見你ê tāi-chì，kap你ê智慧，lóng是真實。
列王紀上 10 7| 總是我m̄信hiah-ê話，到我來親目看見，chiah知；人所kā我講ê，iáu無一半；你ê智慧kap你ê興通贏過我所聽見ê名聲。
列王紀上 10 8| 福氣ah，你ê人，福氣ah，你ê奴僕，常常khiā tī你ê面前，聽你ê智慧。
列王紀上 10 9| 耶和華你ê上帝是應該o-ló ê；伊歡喜你，hō͘你坐以色列ê國位；因為耶和華永遠疼以色列，所以設立你做王，hō͘你秉公行義。
列王紀上 10 10| I用一百tha-liân-tek ê金，kap chōe-chōe ê香料，kap寶石，送王；以後所來ê香料，m̄-bat koh親像Sī-pa女王送所羅門王ê hiah-chōe。
列王紀上 10 11| Hi-lân ê船隻tùi Gô-hui tòa金來ê，koh tùi Gô-hui tòa chōe-chōe檀香柴，kap寶石來。
列王紀上 10 12| 王用檀香柴，為耶和華ê殿kap王宮，做欗杆；koh為唱歌ê人做琴瑟；以後m̄-bat koh有hit號檀香柴來，也無人看見，直到今á日。
列王紀上 10 13| 所羅門照王ê禮，用物送Sī-pa ê女王；以外koh用女王見所ài，見所求ê，送伊。Tùi án-ni，伊kap伊ê人臣倒tńg去伊本國。
列王紀上 10 14| 所羅門ta̍k年所得tio̍h ê金，共六百六十六tha-liân-tek。
列王紀上 10 15| 以外有遊歷ê，kap往來ê seng-lí人，以及十族chiah-ê王，kap國內chiah-ê首領所納ê。
列王紀上 10 16| 所羅門王用過phah ê金，做大牌兩百面；每面大牌ê金六百sià-khek-le̍k；
列王紀上 10 17| koh用過phah ê金做屏牌三百面，每面用金三bî-ná；王hē伊tī Lī-pa-lùn樹林ê厝。
列王紀上 10 18| 王koh用象牙做一個大寶座，用好金安伊。
列王紀上 10 19| 寶座有六層ê崎á，座位the ê頂面是圓ê；雙pêng有靠手，靠手邊有兩隻獅khiā-teh；
列王紀上 10 20| koh有十二隻獅，khiā tī 六層崎á ê chit-pêng kap hit-pêng；別國lóng無製造親像án-ni。
列王紀上 10 21| 所羅門王一切lim ê器具lóng是金ê；黎巴嫩樹林ê厝一切ê器具也是好金ê，lóng無銀ê；所羅門ê年間，人看銀做無物。
列王紀上 10 22| 因為王有Tha-si ê船隻一陣，kap Hi-lân ê船隻一陣，相kap過海；chiah-ê Tha-si kui陣ê船載金、銀、象牙、猴kâu、孔雀，三年tò來一pái。
列王紀上 10 23| 所羅門王ê好額kap智慧贏過天下列王。
列王紀上 10 24| 天下ê人lóng來ài見所羅門ê面，聽伊ê智慧，就是上帝賞賜tī伊ê心ê。
列王紀上 10 25| In ta̍k-ê帶進貢ê物，就是銀器、金器、衣服、軍器、香料、馬，kap騾；ta̍k年有定tio̍h ê例。
列王紀上 10 26| 所羅門就聚集戰車、馬兵；有戰車一千四百張，馬兵一萬兩千名；安置in tī hiah-ê囤車ê城，也kap王tī耶路撒冷。
列王紀上 10 27| 王tī耶路撒冷hō͘銀親像石頭，hō͘柏香柴親像平洋ê桑材樹，是因為真chōe。
列王紀上 10 28| 所羅門ê馬是tùi埃及帶來ê，是王ê seng-lí人，一陣一陣，照價錢得tio̍h ê。
列王紀上 10 29| Tùi埃及上來ê車，每張價銀六百sià-khek-le̍k；馬每匹一百五十。Hek人chiah-ê王，kap A-lân chiah-ê王，lóng tùi in經手，照án-ni帶出來。
列王紀上 11 1| 所羅門王tī法老ê cha-bó͘-kiáⁿ以外，koh疼chōe-chōe外邦ê cha-bó͘-gín-ná，就是Mô͘-ap、A-bûn、Í-tong、Se-tùn、Hek人ê cha-bó͘-gín-ná。
列王紀上 11 2| 論到chiah-ê列國，耶和華bat吩咐以色列人講，Lín m̄-thang去in hia，in也m̄-thang來lín chia，因為in會hō͘ lín ê心偏歪，去tè in ê上帝；總是所羅門戀愛hiah-ê cha-bó͘-gín-ná，kap in結聯。
列王紀上 11 3| 伊有后妃七百，lóng是貴族ê；koh有嬪妃三百；chiah-ê女子誘惑伊ê心。
列王紀上 11 4| 因為所羅門年老ê時，伊hiah-ê bó͘誘惑伊ê心，去tè別ê上帝；伊ê心無純全ǹg耶和華伊ê上帝，親像伊ê父大衛ê心。
列王紀上 11 5| 所羅門去tè Se-tùn人ê女神A-su-tha-lio̍k，kap A-bûn人可惡ê物，Bí-le̍k-kong。
列王紀上 11 6| 所羅門行耶和華所看做pháiⁿ ê事，無專心tè耶和華，親像伊ê老父大衛。
列王紀上 11 7| Hit時所羅門為tio̍h Mô͘-ap可惡ê物Ki-boa̍t，kap A-bûn人可惡ê物Mô͘-lo̍k，tī耶路撒冷頭前ê山起山頭壇。
列王紀上 11 8| Hiah-ê外邦ê bó͘ lóng燒香祭祀in ê上帝；伊也為tio̍h in照án-ni做。
列王紀上 11 9| 耶和華受氣所羅門，因為伊ê心離開耶和華以色列ê上帝，就是bat兩pái對伊出現；
列王紀上 11 10| 也論到chit-ê事bat命令伊，m̄-thang tè別ê上帝。總是伊無守耶和華所命令ê。
列王紀上 11 11| 所以耶和華對所羅門講，因為你已經行chit-ê事，無守我所命令你守ê約，kap我ê律例，我beh對你來拆裂你ê國，賞賜你ê奴僕。
列王紀上 11 12| 總是因為你ê老父大衛ê緣故，我無tī你活teh ê日行chit-ê事；獨獨beh對你ê kiáⁿ ê手拆裂伊。
列王紀上 11 13| 總是我無將全國拆裂，beh帶tio̍h我ê奴僕大衛，kap我所揀ê耶路撒冷，iáu留一支派hō͘你ê kiáⁿ。
列王紀上 11 14| 耶和華興起一個對敵攻擊所羅門，就是Í-tong人Hap-ta̍t，伊是Í-tong王ê後裔。
列王紀上 11 15| 前大衛phah Í-tong，伊ê軍長Iok-ap上去埋葬陣亡ê人，將Í-tong ê ta-po͘丁lóng thâi死。
列王紀上 11 16| Iok-ap kap以色列眾人tiàm hia六月日，直到將Í-tong ê ta-po͘丁一盡剪除。
列王紀上 11 17| Hit時Hap-ta̍t iáu是細漢ê gín-ná。Hap-ta̍t kap伊ê老父人臣中kúi-nā ê Í-tong人，走去埃及。
列王紀上 11 18| In tùi米甸起來，到Pa-lân；tùi Pa-lân帶kúi-nā人kap in去埃及，到埃及王法老hia。法老就用厝hō͘ in，派定tio̍h ê米糧，koh用田地hō͘ in。
列王紀上 11 19| Hap-ta̍t tī法老ê面前大得tio̍h恩惠；法老續用伊ê bó͘ ê小妹，就是王后Tap-pí-le̍k ê小妹，hō͘伊做bó͘。
列王紀上 11 20| Tap-pí-le̍k ê小妹kā伊生一個kiáⁿ，名叫Ki-lô͘-poa̍t；Tap-pí-le̍k kā伊斷奶tī法老ê王宮。Ki-lô͘-poa̍t kap法老ê眾kiáⁿ相kap tiàm tī法老ê王宮。
列王紀上 11 21| Hap-ta̍t tī埃及聽見大衛kap伊ê列祖相kap睏，軍長Iok-ap也已經死。Hap-ta̍t就對法老講，容允我去，hō͘我tò去本國。
列王紀上 11 22| 法老kā伊講，你tī我chia有甚麼欠缺，你竟然ài beh tò去本國ah？伊應講，我無欠缺甚麼；總是容允我tò去。
列王紀上 11 23| 上帝koh興起一個對敵攻擊所羅門，就是Í-lī-a-tāi ê kiáⁿ Lī-sùn，是對伊ê主Só-pa王Hap-tāi-tí-siā hia逃走來ê。
列王紀上 11 24| 大衛thâi Só-pa人ê時，Lī-sùn招集人óa伊，做hit黨ê頭；去大馬色，tiàm tī-hia，tī大馬色做王。
列王紀上 11 25| 所羅門活teh ê時，Hap-ta̍t做災害以外，Lī-sùn也做以色列ê對敵；伊怨恨以色列；也做A-lân人ê王。
列王紀上 11 26| Nî-pat ê kiáⁿ Iâ-lô-phò-àm是Í-hoat-liân族，Sé-lī-ta̍t人，伊是所羅門ê奴僕，也起手攻擊王；伊ê老母是守寡人，名叫Sé-ló͘-a。
列王紀上 11 27| I起手攻擊王ê緣故照下底所記ê；所羅門起Bí-lô，修補伊ê老父大衛城ê破隙。
列王紀上 11 28| Iâ-lô-phò-àm是大勇士；所羅門看見chit-ê少年人慇勤，就派伊管理約瑟ê家一切ê工。
列王紀上 11 29| Hit時Iâ-lô-phò-àm tùi耶路撒冷出來，Sī-lô人先知A-hi-ngá tī路裡tú-tio̍h伊，hit時伊有穿一領新衫；in兩人tī田裡，以外無別人。
列王紀上 11 30| A-hi-ngá the̍h伊所穿ê新衫，拆做十二塊；
列王紀上 11 31| kā Iâ-lô-phò-àm講，你thang the̍h十塊，因為耶和華以色列ê上帝án-ni講，看ah，我beh tùi所羅門ê手拆裂伊ê國，將十支派hō͘你。
列王紀上 11 32| (獨獨因為我ê奴僕大衛ê緣故，kap我tī以色列眾支派中所揀ê耶路撒冷ê緣故，伊iáu有一支派)。
列王紀上 11 33| 因為in棄sak我，去敬拜Se-tùn人ê上帝A-su-tha-lio̍k，Mô͘-ap ê上帝 Ki-boa̍t，kap A-bûn人ê上帝 Bí-le̍k-kong，無行我ê道路，做我看做正直ê事，守我ê律例法度，親像伊ê老父大衛ê所做。
列王紀上 11 34| 總是我無beh對伊ê手搶伊ê全國，是beh hō͘伊一世人做君王，是因為我ê奴僕大衛ê緣故，因為伊是我所揀選ê，有守我ê律例kap法度。
列王紀上 11 35| 總是我beh對伊ê kiáⁿ ê手搶伊ê國，用十支派hō͘你；
列王紀上 11 36| 用一支派hō͘伊ê kiáⁿ，hō͘我ê奴僕大衛，tī我ê面前，常常有一pha 燈tī耶路撒冷，就是我所揀，thang tī-hia安置我ê名ê城。
列王紀上 11 37| 我beh取你，你beh做以色列ê王，照你ê心一切所ài ê來管理。
列王紀上 11 38| 你若聽我一切所命令你ê，行我ê道路，做我看做正直ê事，守我ê律例法度，親像我ê奴僕大衛ê所做，我就kap你tī-teh，kā你建立堅固ê家，親像我kā大衛所建立ê一樣；koh beh將以色列交hō͘你。
列王紀上 11 39| 因為這我beh困苦大衛ê後裔；總是無夠永遠。
列王紀上 11 40| 為tio̍h án-ni，所羅門ài beh thâi死Iâ-lô-phò-àm；Iâ-lô-phò-àm就起來逃走去埃及，到埃及王Sī-sat hia；就tiàm tī埃及到所羅門死。
列王紀上 11 41| 所羅門其餘ê事，見伊所行ê，kap伊ê智慧，kiám無lóng記tī所羅門ê行傳？
列王紀上 11 42| 所羅門tī耶路撒冷做以色列全國ê王，共四十年。
列王紀上 11 43| 所羅門kap伊ê列祖相kap睏，埋葬tī伊ê老父大衛ê城。伊ê kiáⁿ Lô-phò-àm續接伊做王。
列王紀上 12 1| Lô-phò-àm去示劍，因為以色列眾人到示劍，beh設立伊做王。
列王紀上 12 2| 前Nî-pat ê kiáⁿ Iâ-lô-phò-àm閃避所羅門王ê面，走去埃及，tiàm tī-hia。Iâ-lô-phò-àm iáu tī埃及ê時，聽見chit-ê事。
列王紀上 12 3| In差人去叫伊來；Iâ-lô-phò-àm就kap以色列全會來見Lô-phò-àm，kā伊講，
列王紀上 12 4| 你ê老父hō͘阮背艱苦ê擔；你ê老父所hē tī阮ê苦工，kap重ê擔，求你減輕，阮就服事你。
列王紀上 12 5| Lô-phò-àm kā in講，Lín tò去，到第三日koh來見我；百姓就去。
列王紀上 12 6| Lô-phò-àm ê老父所羅門活teh ê時，有跟隨tī伊面前ê老人。Lô-phò-àm王kap in議論，講，Lín有甚麼計策，我thang回覆chit-ê百姓？
列王紀上 12 7| In應伊講，今á日你若願做chiah-ê百姓ê奴僕，來服事in，用好話來應in，in就永遠做你ê奴僕。
列王紀上 12 8| 總是伊拒絕老人所hō͘伊ê計策，kap hiah-ê khiā tī伊面前，kap伊平ûn ê少年人，參詳；
列王紀上 12 9| kā in講，chit-ê百姓有對我講，你ê老父hē tī阮ê擔，求你hō͘阮khah輕；taⁿ lín有甚麼計策hō͘咱thang回復in？
列王紀上 12 10| Hiah-ê kap伊平ûn ê少年人講，chit-ê百姓對你講，你ê老父hō͘阮背重ê擔，求你kā阮減輕；你tio̍h án-ni 應in講，我ê尾指khah大我ê老父ê腰。
列王紀上 12 11| 我ê老父hō͘ lín背重ê擔，我beh加添lín ê擔；我ê老父用鞭警戒lín，我beh用蠍á蟲警戒lín。
列王紀上 12 12| 第三日Iâ-lô-phò-àm kap眾百姓到Lô-phò-am3hia。照王所命令講，第三日koh來我chia。
列王紀上 12 13| 王用pháiⁿ聲sàu應百姓，放sak老人所獻ê計策；
列王紀上 12 14| 照少年人ê計策對百姓講，我ê父hō͘ lín背重ê擔，我beh加添lín ê擔；我ê父用鞭警戒lín，我beh用蠍á蟲警戒lín。
列王紀上 12 15| 王無聽thàn百姓；因為chit-ê tāi-chì是出tī耶和華，是beh應驗耶和華託Sī-lô人A-hi-ngá對Nî-pat ê kiáⁿ Iâ-lô-phò-àm所講ê話。
列王紀上 12 16| 以色列眾百姓看見王無聽thàn in，百姓就對王講，阮tī大衛有甚麼份額ah？阮kap耶西ê kiáⁿ無干涉；以色列ah，tò去lín ê布棚；大衛ah，tio̍h顧你家己ê厝。Tùi án-ni，以色列tò去in ê布棚。
列王紀上 12 17| 總是khiā起猶大chiah-ê城ê以色列人，Lô-phò-àm猶原做in ê王。
列王紀上 12 18| Lô-phò-àm王差管理做苦工ê人A-to-lân去；以色列眾人就用石頭tìm死伊。Lô-phò-àm王就趕緊上車，beh走去耶路撒冷。
列王紀上 12 19| Tùi án-ni，以色列反叛大衛家，到今á日。
列王紀上 12 20| 以色列眾人聽見Iâ-lô-phò-àm tò來，就差人請伊到會眾ê面前，設立伊做以色列眾人ê王。猶大支派以外，無人tè大衛ê家。
列王紀上 12 21| Lô-phò-àm到耶路撒冷ê時，就聚集猶大全家，kap便雅憫支派ê人，共十八萬人，lóng是過揀ê戰士，beh kap以色列ke交戰，hō͘國位koh歸tī所羅門ê kiáⁿ Lô-phò-àm。
列王紀上 12 22| 總是上帝ê話臨到上帝ê奴僕Sī-má-ngá，講，
列王紀上 12 23| 你去kā所羅門ê kiáⁿ，猶大王Lô-phò-àm，kap猶大便雅憫全家，以及其餘ê百姓講，
列王紀上 12 24| 耶和華án-ni講，Lín莫得上去，莫得kap lín ê兄弟以色列人交戰；ta̍k人tò去伊ê家；因為chit-ê tāi-chì出tī我。In聽耶和華ê話，就倒tńg去，照耶和華ê話。
列王紀上 12 25| Iâ-lô-phò-àm tī Í-hoat-liân山地起造示劍，就tiàm tī hit中間；koh tùi hia出去，起Pí-lô͘-i-le̍k。
列王紀上 12 26| Iâ-lô-phò-àm心內講，Taⁿ chit-ê國beh歸大衛ê家；chit-ê百姓若上去耶路撒冷，tī耶和華ê殿獻祭，chit-ê百姓ê心beh歸 in ê主猶大王Lô-phò-àm；in beh thâi死我，猶原歸猶大王Lô-phò-àm。
列王紀上 12 27| 
列王紀上 12 28| 王就計畫，鑄造兩隻金ê牛á，對眾百姓講，Lín上去耶路撒冷，實在為難；以色列ah，看ah，chiah-ê是lín ê上帝，chhōa lín tùi埃及地上來ê。
列王紀上 12 29| 伊hē一隻tī Pek-te̍k-lī，hē一隻tī Tàn。
列王紀上 12 30| Chit-ê tāi-chì成做罪；因為百姓去Tàn，tī hit隻ê頭前拜。
列王紀上 12 31| 王tī山頭起廟；tùi百姓中無屬利未族ê，設立伊做祭司。
列王紀上 12 32| Iâ-lô-phò-àm定tio̍h八月，hit月ê十五，設節期，親像猶大ê節期一樣；tī壇頂獻祭；tī Pek-te̍k-lī也是án-ni做，獻祭tī伊所鑄ê牛á；koh將伊所起造山頭壇ê祭司，安置tī Pek-te̍k-lī。
列王紀上 12 33| 伊tī八月十五日，就是伊ê心私khia所定tio̍h ê月，獻祭tī伊tī Pek-te̍k-lī所起ê壇；kā以色列人設節期，獻祭tī壇裡，koh燒香。
列王紀上 13 1| Hit時有一個上帝ê奴僕，thàn耶和華ê話，tùi猶大來到Pek-te̍k-lī；Iâ-lô-phò-àm tú-á khiā tī壇邊，beh燒香。
列王紀上 13 2| 伊thàn耶和華ê話，攻擊hit-ê壇，叫講，壇ah，壇ah，耶和華án-ni講，看ah，beh有一個kiáⁿ出世tī大衛ê家，名叫約西亞，伊beh將山頭壇ê祭司，就是tī你ê頂面燒香ê，獻tī你ê頂面；in也beh將人ê骨頭燒tī你ê頂面。
列王紀上 13 3| Siâng hit日，伊也出一個兆頭，講，看ah，chit-ê壇beh破裂，壇頂ê火灰beh piàⁿ落去；chit-ê就是耶和華所講ê兆頭。
列王紀上 13 4| 王聽見上帝ê奴僕攻擊Pek-te̍k-lī ê壇所叫ê話，Iâ-lô-phò-àm就tùi壇頂伸手，講，Tio̍h掠伊。伊所伸beh掠伊ê手就枯焦，bōe能kiu 倒tńg；
列王紀上 13 5| 壇就破裂，壇頂ê火灰也piàⁿ落來，照上帝ê奴僕thàn耶和華ê話所出ê兆頭。
列王紀上 13 6| 王應上帝ê奴僕講，請你求耶和華你上帝ê恩，替我祈禱，hō͘我ê手復原。Tùi án-ni，上帝ê奴僕祈禱耶和華，王ê手就復原，照起頭ê款。
列王紀上 13 7| 王kā上帝ê奴僕講，請你kap我tò去阮tau，食點心；我也beh用物送你。
列王紀上 13 8| 上帝ê奴僕kā王講，你就若用你王宮ê一半hō͘我，我也m̄ kap你去，也m̄ tī chit所在食餅lim水。
列王紀上 13 9| 因為耶和華ê話án-ni吩咐我講，你m̄-thang食餅，m̄-thang lim水，也m̄-thang對你ê原路tò來。
列王紀上 13 10| 伊就tùi別條路去，無tùi來Pek-te̍k-lī hit條tò去。
列王紀上 13 11| 有一個老先知tiàm tī Pek-te̍k-lī，伊ê kiáⁿ到，用上帝ê奴僕當日tī Pek-te̍k-lī所行ê kā伊講，kap對王所講一切ê話，lóng kā老父講。
列王紀上 13 12| 老父對in講，伊tùi toh落一條路去。因為伊ê kiáⁿ bat看見tùi猶大來上帝ê奴僕所去ê路。
列王紀上 13 13| 伊就吩咐伊ê kiáⁿ講，Lín kā我備辦驢。In備辦驢好，伊就騎伊；
列王紀上 13 14| 去jip上帝ê奴僕，tú-tio̍h伊坐tī橡樹腳；就問伊講，你是tùi猶大來上帝ê奴僕á m̄是？伊講，我就是。
列王紀上 13 15| 伊就kā伊講，請你kap我tò去阮tau食餅。
列王紀上 13 16| 伊就講，我bōe會kap你tò去，bōe會入你ê家，也bōe會tī chit所在kap你食餅lim水。
列王紀上 13 17| 因為耶和華ê話án-ni kā我講，你tī-hia m̄-thang食餅，m̄-thang lim水，也m̄-thang tùi你去ê路tò來。
列王紀上 13 18| 伊就kā伊講，我也是先知，kap你一樣；有天使用耶和華ê話kā我講，你chhōa伊kap你tò去你ê厝，hō͘伊食餅lim水。這lóng是騙伊。
列王紀上 13 19| 伊就kap伊tò去，tī伊ê家食餅lim水。
列王紀上 13 20| 兩人坐桌ê時，耶和華ê話臨到hit-ê chhōa伊tò來ê先知。
列王紀上 13 21| 伊就叫hit-ê tùi猶大來上帝ê奴僕講，耶和華án-ni講，因為你違背耶和華ê話，無守耶和華你上帝所命令你ê命令，
列王紀上 13 22| 就tò來食餅lim水tī伊所吩咐你講，Tī-hia m̄-thang食餅m̄-thang lim水ê所在，所以你ê身屍bōe-thang入你列祖ê墓。
列王紀上 13 23| 食餅lim水了後，伊就kā伊所tòa tò來ê先知備辦驢。
列王紀上 13 24| 伊去了，tī路裡有一隻獅tú-tio̍h就咬死伊；身屍放tī路裡，驢khiā tī伊ê身邊，獅也khiā tī伊ê身屍ê身邊。
列王紀上 13 25| 有人tùi hia經過，看見身屍放tī路裡，獅也khiā tī身屍ê邊頭，就來老先知所tiàm ê城，講起chit-ê事。
列王紀上 13 26| Hit-ê chhōa伊tùi路tò來ê先知聽見就講，這是hit-ê上帝ê奴僕，違逆耶和華ê話ê，所以耶和華將伊交hō͘獅；獅peh拆伊，咬死伊，是照耶和華對伊講ê話。
列王紀上 13 27| 伊就吩咐伊ê kiáⁿ講，Lín kā我備辦驢。In就備辦。
列王紀上 13 28| 伊去，看見伊ê身屍放tī路裡，驢kap獅khiā tī身屍ê邊á，獅無食身屍，也無peh拆驢。
列王紀上 13 29| 先知就取上帝ê奴僕ê身屍，hē tī驢ê頂面，載tò來，到老先知ê城，beh啼哭來埋葬伊。
列王紀上 13 30| 就將伊ê身屍來葬tī家己ê墓，人就啼哭伊，講，Ai-ah，我ê兄ah！
列王紀上 13 31| 埋葬了後，伊就kā伊ê kiáⁿ講，我死了後，lín tio̍h埋葬我tī上帝ê奴僕所埋葬ê墓內，hō͘我ê骨頭óa伊ê骨頭。
列王紀上 13 32| 因為伊用耶和華ê話叫來攻擊Pek-te̍k-lī ê壇，攻擊撒馬利亞chiah-ê城所有ê山頭廟，伊ê話的確應驗。
列王紀上 13 33| Chit-ê tāi-chì了後，Iâ-lô-phò-àm猶原無離開伊ê pháiⁿ路；koh tùi眾百姓中設立山頭ê祭司；見ài ê，就分別伊，hō͘伊做山頭ê祭司。
列王紀上 13 34| Chit-ê tāi-chì成做Iâ-lô-phò-àm ê家ê罪，致到beh tùi地上剪除伊，滅伊。
列王紀上 14 1| Hit時Iâ-lô-phò-àm ê kiáⁿ A-pí-ngá破病；
列王紀上 14 2| Iâ-lô-phò-àm對伊ê bó͘講，你起來改妝，hō͘人m̄知你是Iâ-lô-phò-àm ê bó͘，去Sī-lô，tī-hia有先知A-hi-ngá，伊論到我講，beh做chit-ê百姓ê王。
列王紀上 14 3| Taⁿ你ê手tio̍h帶十塊麵包，kap kúi-nā塊phò-phò ê餅，kap一杆蜜，去見伊，伊beh kā你講，kiáⁿ會怎樣。
列王紀上 14 4| Iâ-lô-phò-àm ê bó͘就照án-ni行，起來去Sī-lô，來到A-hi-ngá ê家；A-hi-ngá因為年老，目睭柴柴bōe看見。
列王紀上 14 5| 耶和華kā A-hi-ngá講，看ah，Iâ-lô-phò-àm ê bó͘來，beh為tio̍h伊ê kiáⁿ來問你，因為伊有破病；你tio̍h án-ni án-ni kā伊講；伊入來ê時，beh裝做別ê婦人人。
列王紀上 14 6| 伊tú-á入門，A-hi-ngá聽見伊ê腳步聲，就講，Iâ-lô-phò-àm ê bó͘ ah，入來；你啥事裝做別ê婦人人ah？我奉差報你pháiⁿ消息。
列王紀上 14 7| 你tò去kā Iâ-lô-phò-àm講，耶和華以色列ê上帝án-ni講，我既然tùi百姓中舉起你，設立你做我ê百姓以色列ê君王，
列王紀上 14 8| tùi大衛家拆裂國，賞賜你；總是你無親像我ê奴僕大衛，遵守我ê誡命，一心tè我，專務行我看做正直ê事。
列王紀上 14 9| 你竟然行pháiⁿ贏過一切tī你以前ê，因為你為家己造別ê上帝，kap鑄ê偶像，激我ê受氣，棄sak我tī你ê ka-chiah後。
列王紀上 14 10| 因為án-ni，我beh hō͘災厄臨到Iâ-lô-phò-àm ê家，我beh剪除屬Iâ-lô-phò-àm ê ta-po͘丁，無論受拘束ê，á是自由ê；tī以色列也beh一盡除Iâ-lô-phò-àm ê家，親像人除糞埽，到一盡了。
列王紀上 14 11| 見屬Iâ-lô-phò-àm ê人，死tī城內ê，狗beh食伊；死tī田野ê，空中ê鳥beh食伊，因為耶和華已經講lah。
列王紀上 14 12| Taⁿ你起來tò去你ê家；你ê腳一下入城，kiáⁿ就死。
列王紀上 14 13| 以色列眾人beh啼哭伊，埋葬伊，因為屬Iâ-lô-phò-àm ê人，只有伊得tio̍h入墓；因為tī Iâ-lô-phò-àm ê家中，只有伊ǹg耶和華以色列ê上帝，顯出好事。
列王紀上 14 14| 耶和華beh為家己興起一個王，管理以色列；tī hit日伊beh剪除Iâ-lô-phò-àm ê家；甚麼時ah？Chit-tia̍p就是。
列王紀上 14 15| 因為耶和華beh phah以色列人，親像水中ê蘆葦teh搖一樣；koh beh拔出以色列ê根tī伊所賞賜in列祖ê好地，四散in tī大河hit-pêng，因為in造in ê A-sià-lîm，激耶和華ê受氣。
列王紀上 14 16| 因為Iâ-lô-phò-àm ê罪，就是伊本身所犯ê罪，koh hō͘以色列人犯罪，所以耶和華beh棄sak以色列。
列王紀上 14 17| Iâ-lô-phò-àm ê bó͘起身tò去到Tek-sat；tú-á到厝ê戶碇，kiáⁿ就死。
列王紀上 14 18| 以色列眾人埋葬伊，為伊啼哭，照耶和華託伊ê奴僕先知A-hi-ngá所講ê話。
列王紀上 14 19| Iâ-lô-phò-àm其餘ê事，伊怎樣交戰，怎樣做王，lóng寫tī以色列列王ê記錄。
列王紀上 14 20| Iâ-lô-phò-àm做王，共二十二年，就kap伊ê列祖相kap睏；伊ê kiáⁿ Ná-tap續接伊做王。
列王紀上 14 21| 所羅門ê kiáⁿ Lô-phò-àm tī猶大做王。Lô-phò-àm坐位ê時，四十一歲；tī耶路撒冷，就是耶和華tùi以色列眾支派中所揀安置伊ê名ê城，做王十七年。伊ê老母名叫Ná-má；是A-bûn人。
列王紀上 14 22| 猶大國行耶和華所看做pháiⁿ ê事，對伊所行ê罪激動伊痛恨，比in列祖所做koh-khah pháiⁿ。
列王紀上 14 23| 因為in tī ta̍k-ê高山，ta̍k叢青翠ê樹腳，起壇，chhòng柱像kap A-sià-lîm。
列王紀上 14 24| 國內也有攣童；耶和華tī以色列人ê面前所趕出ê列國，in就學hiah-ê國一切可惡ê事來行。
列王紀上 14 25| Lô-phò-àm王五年，埃及王Sī-sat上來攻擊耶路撒冷；
列王紀上 14 26| 搶耶和華殿ê寶物kap王宮ê寶物；lóng帶去；koh搶所羅門所做hiah-ê金 ê屏牌。
列王紀上 14 27| Lô-phò-àm王做銅ê屏牌來替伊；交hō͘顧守王宮門ê侍衛長顧守。
列王紀上 14 28| 王ta̍k-pái入耶和華ê殿，侍衛就帶chiah-ê屏牌，後來就帶倒tńg，來hē tī侍衛ê厝。
列王紀上 14 29| Lô-phò-àm其餘ê事，見伊所行ê，kiám無記tī猶大列王ê記錄mah？
列王紀上 14 30| Lô-phò-àm kap Iâ-lô-phò-àm常常交戰。
列王紀上 14 31| Lô-phò-àm kap伊ê列祖同睏，kap伊ê列祖葬tī大衛ê城；伊ê老母名叫Ná-má，是A-bûn人。Lô-phò-àm ê kiáⁿ A-pí-iáng續接伊做王。
列王紀上 15 1| Nî-pat ê kiáⁿ Iâ-lô-phò-àm王十八年，A-pí-iáng坐位做猶大王。
列王紀上 15 2| Tī耶路撒冷做王三年；伊ê老母名叫Má-ka，是Ap-sa-liông ê cha-bó͘-kiáⁿ。
列王紀上 15 3| A-pí-iáng行伊ê老父從前所行一切ê罪惡；伊ê心無親像伊ê祖大衛ê心，專一ǹg耶和華伊ê上帝。
列王紀上 15 4| 總是耶和華伊ê上帝，因為大衛ê緣故，hō͘伊tī耶路撒冷有一pha燈，hō͘伊ê kiáⁿ續接伊ê位，koh hō͘耶路撒冷堅固。
列王紀上 15 5| 因為大衛除Hek人烏利亞hit件事以外，lóng是行耶和華所看做好ê，一生無違背所命令伊ê。
列王紀上 15 6| Lô-phò-àm kap Iâ-lô-phò-àm一生常常交戰。
列王紀上 15 7| A-pí-iáng其餘ê事，見伊所行ê，kiám無記tī猶大列王ê記錄mah？A-pí-iáng也有kap Iâ-lô-phò-àm交戰。
列王紀上 15 8| A-pí-iáng kap伊ê列祖同睏；人埋葬伊tī大衛ê城；伊ê kiáⁿ A-sat續接伊做王。
列王紀上 15 9| 以色列王Iâ-lô-phò-àm二十年，A-sat起頭做王tī猶大。
列王紀上 15 10| Tī耶路撒冷做王四十一年；伊ê媽名叫Má-ka，是Ap-sa-liông ê cha-bó͘-kiáⁿ。
列王紀上 15 11| A-sat行耶和華所看做好ê，親像伊ê祖大衛一樣；
列王紀上 15 12| tùi國內除去攣童；koh除去伊ê列祖所做一切ê偶像；
列王紀上 15 13| koh pián伊ê má Má-ka太后ê位，因為伊為 A-sià-la̍h bat裝可惡ê像。A-sat剉伊ê像，燒伊tī Khip-lûn溪邊。
列王紀上 15 14| 獨獨山頭壇無廢棄；總是A-sat一生專一ê心ǹg耶和華。
列王紀上 15 15| 伊將伊ê老父所分別做聖，kap伊本身所分別做聖ê金、銀，kap器具，lóng帶到耶和華ê殿。
列王紀上 15 16| A-sat kap以色列王Pa-sa一生ê日常常交戰。
列王紀上 15 17| 以色列王Pa-sa上來攻擊猶大，起La̍h-má，beh阻擋人出入tī猶大王A-sat hia。
列王紀上 15 18| A-sat就將耶和華殿ê府庫，kap王宮ê府庫，所chhun ê金銀，lóng交伊ê奴僕ê手。A-sat王差in到khiā起tī大馬色ê A-lân王，Hi-sûn ê孫，Tha-pek-lī-bún ê kiáⁿ，Piān-hap-ta̍t hia，講，
列王紀上 15 19| 我kap你有約親像我ê老父kap你ê老父一樣；taⁿ我用金銀做禮物送你，請你去廢無你kap以色列王Pa-sa所立ê約，hō͘伊離開我。
列王紀上 15 20| Piān-hap-ta̍t聽thàn A-sat王ê話，差伊hiah-ê軍長去攻擊以色列ê城；伊就攻破Í-lûn、Tàn、A-pek-pek-má-ka、Ki-nî-lia̍t全地，Ná-hut-tha-lī全地。
列王紀上 15 21| Pa-sa聽見，就停工，無koh起La̍h-má；就tòa tī Tek-sat。
列王紀上 15 22| Tùi án-ni，A-sat王出命令hō͘猶大眾人，無一人能推得；in就搬徙Pa-sa所用來起La̍h-má ê石頭kap柴；A-sat王用伊來起便雅憫ê Ka-pa kap Bí-su-pa。
列王紀上 15 23| A-sat其餘ê事，kap伊ê能力，以及伊一切ê所做，kap伊所起ê城，kiám無記tī猶大列王ê記錄mah？A-sat年老ê時，伊ê腳有破病。
列王紀上 15 24| A-sat kap伊ê列祖同睏，kap伊ê祖葬tī伊ê祖大衛ê城；伊ê kiáⁿ Iok-sa-hoat續接伊做王。
列王紀上 15 25| 猶大王A-sat二年，Iâ-lô-phò-àm ê kiáⁿ Ná-tap起頭做王tī以色列；伊做王tī以色列兩年。
列王紀上 15 26| Ná-tap行耶和華所看做pháiⁿ ê事，行伊ê老父ê路，kap伊ê老父hō͘以色列犯罪ê罪。
列王紀上 15 27| Í-sat-ka族A-hi-ngá ê kiáⁿ Pa-sa背叛伊。Pa-sa phah死伊tī腓利士人ê Ki-pí-tùn；hit時Ná-tap kap以色列眾人圍困Ki-pí-tùn。
列王紀上 15 28| 猶大王A-sat三年，Pa-sa phah死伊，來篡伊ê位。
列王紀上 15 29| 伊一下做王，就phah死Iâ-lô-phò-àm全家，見有喘氣ê，無kā Iâ-lô-phò-àm留一個，lóng總滅伊；是照耶和華託伊ê奴僕Sī-lô人A-hi-ngá所講ê話。
列王紀上 15 30| 這是因為Iâ-lô-phò-àm所犯ê罪，kap伊所hō͘以色列人犯罪ê罪；因為伊所激動ê，就是激動耶和華以色列ê上帝ê受氣。
列王紀上 15 31| Ná-tap其餘ê事，見伊所行ê，kiám無lóng記tī以色列列王ê記錄mah？
列王紀上 15 32| A-sat kap以色列王Pa-sa一生常常交戰。
列王紀上 15 33| 猶大王A-sat三年，A-hi-ngá ê kiáⁿ Pa-sa tī Tek-sat坐位做以色列眾人ê王，共二十四年。
列王紀上 15 34| 伊行耶和華所看做pháiⁿ ê事，行Iâ-lô-phò-àm ê路，kap伊hō͘以色列人犯罪ê罪。
列王紀上 16 1| 耶和華ê話臨到Hap-ná-nî ê kiáⁿ Iâ-hō͘，攻擊Pa-sa講，
列王紀上 16 2| 我已經tùi塵埃ê中間舉起你，設立你做我ê百姓以色列ê人君，你竟然行伊â-lô-phò-àm ê路，hō͘我ê百姓以色列犯罪，tùi in ê罪激我ê受氣。
列王紀上 16 3| 看ah，我beh一盡除Pa-sa，kap伊ê家；我也beh hō͘你ê家親像Nî-pat ê kiáⁿ Iâ-lô-phò-àm ê家一樣。
列王紀上 16 4| 凡若屬Pa-sa ê人，死tī城裡ê，狗beh食伊，死tī田野ê，空中ê鳥beh食伊。
列王紀上 16 5| Pa-sa其餘ê事，kap伊所行ê，以及伊ê能力，kiám無lóng記tī以色列列王ê記錄mah？
列王紀上 16 6| Pa-sa kap伊ê列祖同睏，埋葬tī Tek-sat；伊ê kiáⁿ Í-la̍h續接伊做王。
列王紀上 16 7| Koh耶和華ê話臨到Hap-ná-nî ê kiáⁿ，先知Iâ-hō͘，攻擊Pa-sa，也攻擊伊ê家；因為伊tī耶和華ê目睭前所行一切ê pháiⁿ，用伊ê手ê所做來激伊ê受氣，親像Iâ-lô-phò-àm ê家一樣；koh因為伊phah死伊ê全家。
列王紀上 16 8| 猶大王A-sat二十六年，Pa-sa ê kiáⁿ Í-la̍h tī Tek-sat坐位做以色列王，共兩年。
列王紀上 16 9| 有管理伊ê戰車ê一半ê人臣Sim-lī背叛伊。當伊tī Tek-sat，就是tī Tek-sat管家A-cha̍p ê厝，食酒醉ê時，
列王紀上 16 10| Sim-lī就入去phah死伊，篡伊ê位；這是猶大王A-sat二十七年 ê事。
列王紀上 16 11| Sim-lī起頭做王，當坐位ê時，就thâi Pa-sa全家，無論親人朋友，lóng無kā伊留一個ta-po͘丁。
列王紀上 16 12| 親像án-ni，Sim-lī滅Pa-sa全家，tú-tú照耶和華託先知Iâ-hō͘所講攻擊Pa-sa ê話。
列王紀上 16 13| 這是因為Pa-sa一切ê罪，kap伊ê kiáⁿ Í-la̍h ê罪，in兩人所犯tio̍h ê，也hō͘以色列人犯tio̍h，用虛假ê事來激耶和華以色列ê上帝ê受氣。
列王紀上 16 14| Í-la̍h其餘ê事，見伊所行ê，kiám無lóng記tī以色列chiah-ê王ê記錄mah？
列王紀上 16 15| 猶大王A-sat二十七年，Sim-lī tī Tek-sat做王七日；hit時百姓tú-á紮營圍攻腓利士ê Ki-pí-tùn。
列王紀上 16 16| Tī營中ê百姓聽見講，Sim-lī背叛，koh thâi死王；所以以色列眾人，就hit日tī營中設立軍長Àm-lī做以色列王。
列王紀上 16 17| Àm-lī kap以色列眾人，tùi Ki-pí-tùn上去，圍困Tek-sat。
列王紀上 16 18| Sim-lī看見城已經破，就入王宮ê衛所，放火燒王宮，家己死tī內面。
列王紀上 16 19| 這是因為伊所犯ê罪，是行耶和華所看做pháiⁿ ê，行伊â-lô-phò-àm ê路；行伊所犯ê罪，koh hō͘以色列人犯罪。
列王紀上 16 20| Sim-lī其餘ê事，kap伊所行背叛ê事，kiám無記tī以色列chiah-ê王ê記錄mah？
列王紀上 16 21| Hit時以色列百姓分做兩peng，百姓一半tè Ki-la̍p ê kiáⁿ Thê-pí-nî，beh設立伊做王，koh一半tè Àm-lī。
列王紀上 16 22| 總是tè Àm-lī ê百姓贏過tè Ki-la̍p ê kiáⁿ Thê-pí-nî ê百姓；Thê-pí-nî死，Àm-lī就做王。
列王紀上 16 23| 猶大王A-sat三十一年，Àm-lī坐位做以色列王，共十二年；tī Tek-sat做王六年。
列王紀上 16 24| Àm-lī用銀兩tha-liân-tek tùi Sat-má買撒馬利亞山，tī山頂起造；就照hit-ê山ê原主Sat-má ê名，kā所起ê城號名叫撒馬利亞。
列王紀上 16 25| Àm-lī行耶和華看做pháiⁿ ê事，比伊以前一切ê王koh-khah pháiⁿ。
列王紀上 16 26| 因為伊行Nî-pat ê kiáⁿ Iâ-lô-phò-àm ê路，kap伊hō͘以色列人犯罪ê罪，用虛假ê事來激耶和華以色列ê上帝ê受氣。
列王紀上 16 27| Àm-lī其餘所行ê事，kap伊所顯出ê能力，kiám無記tī以色列chiah-ê王ê記錄mah？
列王紀上 16 28| Àm-lī kap伊ê列祖同睏，埋葬tī撒馬利亞；伊ê kiáⁿ A-hap續接伊做王。
列王紀上 16 29| 猶大王A-sat三十八年，Àm-lī ê kiáⁿ A-hap坐位，做以色列王；Àm-lī ê kiáⁿ A-hap tī撒馬利亞做以色列王二十二年。
列王紀上 16 30| Àm-lī ê kiáⁿ A-hap行耶和華看做pháiⁿ ê事，比伊以前一切ê王koh-khah pháiⁿ。
列王紀上 16 31| 伊行Nî-pat ê kiáⁿ Iâ-lô-phò-àm ê罪，iáu-kú掠做小khóa；koh娶Se-tùn王Iat-pa-le̍k ê cha-bó͘-kiáⁿ Iâ-sé-piat做bó͘，去服事Pa-le̍k來拜伊。
列王紀上 16 32| 伊tī撒馬利亞所起Pa-le̍k ê廟，tī廟內kā Pa-le̍k起壇。
列王紀上 16 33| A-hap koh造A-sià-la̍h；A-hap所行ê激耶和華以色列ê上帝ê受氣，比伊以前ê以色列列王koh-khah傷重。
列王紀上 16 34| 當伊坐位ê時，有Pek-te̍k-lī人Hi-i-le̍k起耶利哥城；hē地基ê時，死大kiáⁿ A-pí-lân，hē門ê時死soah尾kiáⁿ Se-kat；tú照耶和華託Lùn ê kiáⁿ約書亞所講ê話。
列王紀上 17 1| 屬Ki-lia̍t khiā起ê百姓，Thê-su-pí人以利亞，對A-hap講，我kí永活耶和華以色列ê上帝，就是我khiā tī伊ê面前ê，來講，chit幾年，我若無講，beh無露水，無雨。
列王紀上 17 2| 耶和華ê話臨到以利亞講，
列王紀上 17 3| 你tio̍h離開chia，oat tùi東勢去，bih tī約旦河ê東勢，Ki-li̍p溪邊；
列王紀上 17 4| 你beh lim hit-ê溪ê水；我已經命令烏鴉tī-hia供給你。
列王紀上 17 5| 伊就去，照耶和華ê話來行；去tiàm tī約旦東勢ê Ki-li̍p溪。
列王紀上 17 6| 早起時烏鴉kā伊帶餅kap肉；ê-hng時也帶餅kap肉；伊lim溪裡 ê水。
列王紀上 17 7| 後來溪水乾；因為hit-ê地方無雨水。
列王紀上 17 8| 耶和華ê話臨到伊講，
列王紀上 17 9| 你起來去到Se-tùn ê Sat-le̍k-hoat，khiā起tī-hia；看ah，我已經命令hit所在一個守寡人養飼你。
列王紀上 17 10| 伊就起來，去Sat-le̍k-hoat；到城門ê時，tú-tn̄g有一個守寡人tī hit所在teh拾柴。以利亞就叫伊講，求你用器具iúⁿ淡薄水來hō͘我lim。
列王紀上 17 11| 伊去iúⁿ ê時，以利亞koh叫伊講，請你順手the̍h淡薄餅來hō͘我。
列王紀上 17 12| 婦人人講，我kí永活ê耶和華你ê上帝來講，我無一個餅，只有一把á麵粉tī桶裡，kap淡薄油tī瓶裡；看ah，我拾兩支柴，beh tò去為tio̍h我kap我ê kiáⁿ pek逼伊，阮thang食伊，chiah死。
列王紀上 17 13| 以利亞kā伊講，免驚；去ah，照你所講ê來行；總是事先kā我做一個細ê餅，帶來hō͘我，然後為tio̍h你kap你ê kiáⁿ做伊。
列王紀上 17 14| 因為耶和華以色列ê上帝án-ni講，桶內ê麵粉bōe減少，瓶內ê油bōe了，到耶和華落雨tī地上ê日。
列王紀上 17 15| 婦人人就去，照以利亞ê話來行；婦人人kap伊ê家kap以利亞食chōe-chōe日。
列王紀上 17 16| 桶內ê麵粉無減，瓶內ê油無了，tú照耶和華託以利亞所講ê話。
列王紀上 17 17| Chiah-ê tāi-chì了後，chit-ê婦人人，就是hit家ê主人，伊ê kiáⁿ破病，病真傷重，致到伊無一條氣絲。
列王紀上 17 18| 婦人人kā以利亞講，上帝ê奴僕ah，我kap你甚麼干涉？你來我chia hō͘上帝記得我ê罪，hō͘我ê kiáⁿ死ah。
列王紀上 17 19| 以利亞kā伊講，將你ê kiáⁿ交我。以利亞就tùi婦人人ê胸前抱去，帶到所tiàm ê樓，hē tī家己ê床；
列王紀上 17 20| 就求叫耶和華講，耶和華我ê上帝ah，你kiám koh降災厄tī我所kap伊tòa ê守寡人，害死伊ê kiáⁿ ah？
列王紀上 17 21| 以利亞就仆tī gín-ná ê身軀三pái，求耶和華講，耶和華我ê上帝ah，求你hō͘ chit-ê gín-ná 回魂。
列王紀上 17 22| 耶和華聽以利亞ê聲，gín-ná ê魂就復到，伊就活。
列王紀上 17 23| 以利亞就抱hit-ê gín-ná tùi樓頂落來，入厝交hō͘伊ê老母。以利亞講，看ah，你ê kiáⁿ活lah。
列王紀上 17 24| 婦人人對以利亞講，Taⁿ我知你是上帝ê奴僕，你所講耶和華ê話是真實。
列王紀上 18 1| 過chōe-chōe日，tī第三年，耶和華ê話臨到以利亞講，你去，hō͘ A-hap看見你；我beh落雨tī地上。
列王紀上 18 2| 以利亞就去，beh hō͘ A-hap看見；hit時撒馬利亞飢荒真大。
列王紀上 18 3| A-hap就叫伊ê管家ê Gô-pa-tí來。(Gô-pa-tí不止敬畏耶和華。
列王紀上 18 4| 因為Iâ-sé-piat滅耶和華chiah-ê先知ê時，Gô-pa-tí用先知一百人khǹg tī洞內，五十人做一組，用餅kap水養飼in。)
列王紀上 18 5| A-hap kā Gô-pa-tí講，遍行chit-ê地，到一切ê水泉邊，kap一切ê溪邊；kiám-chhái咱能得tio̍h青草，thang hō͘ 馬、騾活teh，免得cheng-siⁿ一盡失落。
列王紀上 18 6| Tùi án-ni，in分地beh遍行。A-hap家己行一條路，Gô-pa-tí也家己行一條路。
列王紀上 18 7| Gô-pa-tí tī路裡，以利亞tú-tio̍h伊，Gô-pa-tí認得伊，就仆落去，講，你是我ê主以利亞mah？
列王紀上 18 8| 應講，是；你去kā你ê主講，以利亞tī-chia。
列王紀上 18 9| Gô-pa-tí講，我有犯甚麼罪，你竟然beh將你ê奴僕交tī A-hap ê手，來害死我mah？
列王紀上 18 10| 我kí永活ê耶和華你ê上帝來講，無一族，無一國，我ê主無差人到hia chhē你；in若講，伊無tī-chia，就kah hit國hit族ê人chiù-chōa講，In實在無tú-tio̍h你。
列王紀上 18 11| Taⁿ你講，去kā你ê主講，以利亞tī-chia。
列王紀上 18 12| 我一下離開你，耶和華ê神beh帶你到我所m̄知ê所在，我去kā A-hap講，也伊chhē你bōe tio̍h，就beh thâi死我；總是你ê奴僕tùi少年是敬畏耶和華。
列王紀上 18 13| 當Iâ-sé-piat thâi耶和華眾先知ê時，我所做kiám無人kā我ê主講mah？就是我將耶和華ê先知一百人khǹg tī洞裡，五十人做一組，用餅kap水養飼in。
列王紀上 18 14| Taⁿ你講，去kā你ê主講，以利亞tī-chia，伊的確會thâi死我。
列王紀上 18 15| 以利亞講，我kí永活萬軍ê耶和華，就是我khiā tī伊ê面前ê，來講，今á日我的確beh hō͘ A-hap看見我。
列王紀上 18 16| Gô-pa-tí就去見A-hap，kā伊講。
列王紀上 18 17| A-hap就來見以利亞。A-hap看見以利亞ê時，A-hap就kā伊講，你chit-ê陷害以色列ê ah！
列王紀上 18 18| 以利亞應講，陷害以色列ê m̄是我，是你kap你ê老父ê家；因為lín棄sak耶和華ê誡命，去tè hiah-ê Pa-le̍k。
列王紀上 18 19| Taⁿ你tio̍h差人，聚集以色列眾人，kap Pa-le̍k ê先知四百五十人，以及A-sià-la̍h ê先知四百人，食tī Iâ-sé-piat ê桌ê，lóng去Ka-bi̍t山到我hia。
列王紀上 18 20| A-hap就差人去以色列眾人hia，招集chiah-ê先知到Ka-bi̍t山。
列王紀上 18 21| 以利亞就近眾百姓講，Lín存兩樣心無決斷，beh到甚麼時ah？若耶和華是上帝，就tio̍h thàn耶和華；若Pa-le̍k是上帝就tio̍h thàn Pa-le̍k；百姓無應一句話。
列王紀上 18 22| 以利亞kā百姓講，耶和華ê先知，只有chhun我一人，總是Pa-le̍k ê先知，有四百五十人。
列王紀上 18 23| Taⁿ tio̍h用兩隻牛káng-á hō͘阮，Pa-le̍k ê先知thang為家己揀一隻牛á，切kui塊，hē tī柴頂，下面m̄-thang lok火；我料理hit隻牛á，hē tī柴頂，下面也無lok火。
列王紀上 18 24| Lín求叫lín ê上帝 ê名，我求叫耶和華ê名；hit-ê用火顯應ê上帝，就是上帝。眾百姓應講，chit-ê話真好。
列王紀上 18 25| 以利亞tùi Pa-le̍k ê先知講，Lín為家己揀一隻牛káng-á，事先料理伊，因為lín人額khah-chōe，lín求叫lín上帝ê名，獨獨m̄-thang lok火tī下面。
列王紀上 18 26| In就將所hō͘ in ê牛káng-á去料理伊；tùi早起到日晝求叫Pa-le̍k ê名，講，Pa-le̍k ah，tio̍h聽阮；總是無聲seh，也無應答；in tī所起ê壇，周圍tiô跳。
列王紀上 18 27| 到中晝，以利亞譏刺in講，大聲求叫lah；因為伊是上帝，伊kiám-chhái靜靜teh想，á是退去偏僻ê所在，á是行路，á是teh睏，lín tio̍h叫伊醒。
列王紀上 18 28| In大聲求叫，照in ê例，用刀用鎗家己割，致到in ê身軀流血。
列王紀上 18 29| Tùi日過晝到獻ê-hng祭 ê時，in teh講in ê先知話；總是無聲seh，無應答，也無chhap in ê。
列王紀上 18 30| 以利亞kā眾百姓講，Lín來近óa我；眾百姓就近óa伊；伊就koh 修理耶和華倒壞ê壇。
列王紀上 18 31| 以利亞取十二塊石，照雅各ê kiáⁿ ê支派ê數額；chit-ê雅各就是前耶和華ê話bat臨到伊講，以色列beh做你ê名ê。
列王紀上 18 32| 以利亞用chiah-ê石頭，奉耶和華ê名，起一座壇，tī壇ê周圍開溝，能貯得種子兩sè-a。
列王紀上 18 33| Koh排列柴，將牛á切kui塊，hē tī柴頂；講，lín用四個桶貯水滿滿，piàⁿ tī燒祭kap柴ê頂面；
列王紀上 18 34| koh講，Piàⁿ第二pái，in就piàⁿ第二pái；koh講，Piàⁿ 第三pái；in就piàⁿ 第三pái；
列王紀上 18 35| 水流tī壇ê四圍，溝也有水滿滿。
列王紀上 18 36| 到獻ê-hng祭ê時，先知以利亞近前來，講，亞伯拉罕、以撒，以色列ê上帝耶和華ah，求你今á日hō͘人知你tī以色列做上帝，也知我是你ê奴僕，koh是照你ê話來行這一切ê事。
列王紀上 18 37| 耶和華ah，tio̍h聽我；tio̍h聽我，hō͘ chit國ê百姓知你耶和華就是上帝，你hō͘ in ê心oa̍t倒tńg。
列王紀上 18 38| 耶和華ê火就降落，一盡燒伊ê燒祭，kap柴，kap石，kap土，koh燒乾溝內ê水。
列王紀上 18 39| 眾百姓看見，就仆tī地裡講，耶和華，伊是上帝，耶和華，伊是上帝。
列王紀上 18 40| 以利亞kā in講，掠Pa-le̍k ê先知，無容允一個逃走。In就掠in；以利亞帶in落去到Ki-sūn溪邊，tī-hia thâi in。
列王紀上 18 41| 以利亞kā A-hap講，你taⁿ thang上去lim食；因為有大雨ê聲。
列王紀上 18 42| A-hap就上去lim食。以利亞上去Ka-bi̍t山頂，屈身tī地裡，面仆tī兩個腳頭u ê中間。
列王紀上 18 43| 對伊ê奴僕講，你上去，ǹg海看。奴僕就上去看，講，Lóng無甚麼。伊講，你koh去，tio̍h到七pái。
列王紀上 18 44| 到第七pái伊講，看見有雲tùi海裡起來，細細親像人ê手。以利亞講，你上去，kā A-hap講，Tio̍h備辦車落去，免得hō͘雨阻擋。
列王紀上 18 45| tiap-á久ê中間變天，因為風kap雲烏暗，落大雨。A-hap就坐車去Iâ-su-lia̍t。
列王紀上 18 46| 耶和華ê手khòa tī以利亞ê身上，伊就hâ腰，tī A-hap ê頭前走到Iâ-su-lia̍t ê城門。
列王紀上 19 1| A-hap將以利亞一切所行ê，kap伊用刀thâi眾先知ê事，lóng kā Iâ-sé-piat講。
列王紀上 19 2| Iâ-sé-piat就差人去見以利亞，kā伊講，明á日約略chit時，我若無hō͘你ê性命親像in中間一人ê性命一樣，願hiah-ê上帝加倍責罰我。
列王紀上 19 3| 以利亞看見án-ni，就起來走，來逃命，到猶大ê別是巴，將奴僕留tī-hia。
列王紀上 19 4| 家己入去曠野，行一日ê路站，到一叢羅庭樹腳；就坐tī-hia求死，講，Taⁿ soah-lah；耶和華ah，求你取我ê性命，因為我無比我ê列祖khah贏。
列王紀上 19 5| 就倒tī羅庭樹腳，睏去；有天使來搭伊，講，起來食。
列王紀上 19 6| 伊看伊，就看見有餅pek tī火炭ê頂面，koh有一瓶水tī伊ê頭殼邊；伊就食就lim，koh倒落去。
列王紀上 19 7| 耶和華ê天使第二pái koh來搭伊，講，起來食ah，因為路真遠；你行無法得。
列王紀上 19 8| 伊就起來食伊，lim伊；óa靠chit-pái食ê力，行四十日，四十暝，到上帝ê山，就是何烈山。
列王紀上 19 9| 伊到hia，入一個洞，就tiàm hit內；看ah，耶和華ê話臨到伊，kā伊講，以利亞ah，你tī-chia chhòng甚麼？
列王紀上 19 10| 伊應講，我為tio̍h耶和華萬軍ê上帝大熱心；因為以色列人棄sak你ê約，毀壞你hiah-ê壇，用刀thâi你hiah-ê先知，只有chhun我一人；in iáu siàu想我ê性命，beh取伊。
列王紀上 19 11| 講，你出來khiā tī山裡，tī耶和華ê面前。看ah，耶和華經過，有大koh透ê風，破裂chiah-ê山，phah碎chiah-ê石tī耶和華ê面前；總是耶和華無tī風ê內面；風了後有地動；耶和華也無tī地動ê中間。
列王紀上 19 12| 地動了後有火；耶和華也無tī火中；火了後，有細koh輕ê聲。
列王紀上 19 13| 以利亞聽見，就用外衫罩面，出去khiā tī洞口。看ah，有聲臨到伊講，以利亞ah，你tī-chia chhòng甚麼？
列王紀上 19 14| 伊講，我為tio̍h耶和華萬軍ê上帝大熱心；因為以色列人棄sak你ê約，毀壞你hiah-ê壇，用刀thâi你hiah-ê先知；只有chhun我一人，in iáu siàu想我ê性命，beh取伊。
列王紀上 19 15| 耶和華kā伊講，去ah，你tò去，到大馬色ê曠野；已經到，就tio̍h用油抹Hap-siat做A-lân王；
列王紀上 19 16| koh抹Lêng-sī ê孫Iâ-hō͘做以色列王；koh抹A-pek-bí-hô-la̍h人Sa-hoat ê kiáⁿ以利沙做先知續接你。
列王紀上 19 17| 後來脫離Hap-siat ê刀ê，Iâ-hō͘ beh thâi伊；脫離Iâ-hō͘ ê刀ê，以利沙beh thâi伊。
列王紀上 19 18| 總是我tī以色列中留七千人，伊ê腳頭u bē-bat跪Pa-le̍k，伊ê嘴bē-bat chim伊。
列王紀上 19 19| 以利亞就離開hia去；tú-tio̍h Sa-hoat ê kiáⁿ以利沙，伊teh犁田；tī伊ê頭前有十二對牛，家己趕第十二對；以利亞經過伊hia，將家己ê衫phoa̍h tī伊ê身上。
列王紀上 19 20| 以利沙就離開hiah-ê牛，走到以利亞ê後面，講，求你准我事先chim我ê父母，然後我就tè你。以利亞kā伊講，你tò去，我對你有做甚麼ah？
列王紀上 19 21| 以利沙就對伊hia tò去，thâi一對牛，用套牛ê器具煮肉，hō͘百姓；in就食伊。伊就起來tè以利亞，來服事伊。
列王紀上 20 1| A-lân王Piān-hap-ta̍t聚集伊ê全軍，有三十二個王kap伊去，有馬，有車，上去圍撒馬利亞，來攻伊。
列王紀上 20 2| Koh差使者入城見以色列王A-hap，kā伊講，Piān-hap-ta̍t án-ni講，
列王紀上 20 3| 你ê銀，你ê金，lóng是我ê，你hiah-ê bó͘，你hiah-ê kiáⁿ兒，第一súi ê，也是我ê。
列王紀上 20 4| 以色列王應講，我ê主，我ê王ah，照你ê話，我kap我所有ê lóng是你ê。
列王紀上 20 5| 使者koh來講，Piān-hap-ta̍t án-ni講，我卻有差人去見你，ài你將你ê銀、金、bó͘、kiáⁿ兒，lóng交hō͘我。
列王紀上 20 6| 總是明á日約略chit時，我beh差我ê使者到你hia，chhiau-chhē你ê厝，kap你ê奴僕ê厝，見若你所看做好ê，in beh親手帶去。
列王紀上 20 7| 以色列王召國內ê長老lóng來，kā in講，Lín看，chit-ê人tiâu-tî chhē縫beh害我；伊bat差人來我chia，beh我ê bó͘、kiáⁿ兒，kap金銀，我無推辭伊。
列王紀上 20 8| 長老kap眾百姓lóng kā王講，M̄-thang聽伊，也m̄-thang允伊。
列王紀上 20 9| 所以王kā Piān-hap-ta̍t ê使者講，Lín kā我ê主我ê王講，你事先差人對你ê奴僕所討ê我有允；總是chit-ê我bōe行得。使者就tò去回覆。
列王紀上 20 10| Piān-hap-ta̍t koh差人講，撒馬利亞ê土粉，若有夠額hō͘ tè我ê人ta̍k人mi一把，就願hiah-ê上帝加倍責罰我。
列王紀上 20 11| 以色列王應講，Lín kā伊講，穿盔甲ê，m̄-thang親像thǹg盔甲ê來誇口。
列王紀上 20 12| Piān-hap-ta̍t kap hiah-ê王tī布棚內lim酒，聽見chiah-ê話，就kā伊ê人臣講，Thang排陣；in就排陣攻城。
列王紀上 20 13| 有一個先知來見以色列王A-hap講，耶和華án-ni講，你有看見一大陣ê人無？看ah，今á日我beh將in交tī你ê手，你就知我是耶和華。
列王紀上 20 14| A-hap講，beh用是誰 ah？伊應講，耶和華án-ni講，用chiah-ê省長ê少年人。A-hap講，甚麼人beh排陣ah？伊應講，就是你。
列王紀上 20 15| 伊就算hiah-ê省長ê少年人，共有兩百三十二名；後來伊koh算眾百姓，就是以色列人，共七千名。
列王紀上 20 16| 日中晝ê時，in就出去。Piān-hap-ta̍t kap hiah-ê王，就是幫贊伊ê三十二個王，tī布棚內食酒醉。
列王紀上 20 17| Hiah-ê省長ê少年人做頭出去。Piān-hap-ta̍t差人去探bāi，in回覆講，有人tùi撒馬利亞出來。
列王紀上 20 18| 伊講，In若為tio̍h講和出來，tio̍h活活掠in；若為tio̍h交戰出來，也tio̍h活活掠in。
列王紀上 20 19| Hiah-ê省長ê少年人出城，軍兵tè in；ta̍k人thâi伊ê對敵。
列王紀上 20 20| A-lân人逃走，以色列人jip in。A-lân王Piān-hap-ta̍t騎馬，kap hiah-ê馬兵逃脫。
列王紀上 20 21| 以色列王出城，phah hiah-ê車，kap馬，大大thâi死A-lân人。
列王紀上 20 22| Hit-ê先知來見以色列王，kā伊講，你tio̍h家己強壯，謹慎tio̍h怎樣做；因為明年chit時，A-lân王beh上來攻擊你。
列王紀上 20 23| A-lân王ê人臣kā伊講，以色列人ê上帝是山頭ê上帝，所以in khah贏咱；總是咱若tī平洋kap in交戰，就會khah贏in。
列王紀上 20 24| Tio̍h án-ni行；hiah-ê王ta̍k-ê tio̍h免職，立軍長來替in。
列王紀上 20 25| Koh招募一隊軍兵照理所失落ê軍兵，用馬補馬，用車補車；咱tī平洋kap in交戰，穩當會贏。王就聽in ê話去行。
列王紀上 20 26| 隔年Piān-hap-ta̍t點算A-lân人，上去A-hut，beh kap以色列人交戰。
列王紀上 20 27| 以色列人也點算in ê數額，備辦軍糧，出去抵敵伊，紮營tī in ê對面，親像兩小群ê山羊á；總是A-lân人滿地面。
列王紀上 20 28| 有上帝ê奴僕來見以色列王講，耶和華án-ni講，因為A-lân人講，耶和華是山頭ê上帝，m̄是山谷ê上帝，所以我beh將chit大陣ê人lóng交tī你ê手；lín就知我是耶和華。
列王紀上 20 29| 就紮營大家相對面七日；到第七日雙pêng軍兵交戰；tī chit日以色列人thâi死A-lân人步兵十萬。
列王紀上 20 30| 其餘ê走入A-hut城，hit-ê城牆倒，teh死所chhun ê兩萬七千人。Piān-hap-ta̍t走入城，bih tī內房。
列王紀上 20 31| 伊ê人臣kā伊講，看ah，阮聽見以色列家ê列王是仁慈ê王；求你准阮hâ麻布tī阮ê腰，頭殼phoa̍h索，出去投降以色列王；kiám-chhái伊beh饒你ê性命。
列王紀上 20 32| In就腰hâ麻布，頭殼phoa̍h索，去見以色列王，講，你ê奴僕Piān-hap-ta̍t講，求你，饒我ê性命。A-hap講，伊iáu活teh mah？伊是我ê兄弟。
列王紀上 20 33| Hiah-ê人chim-chiok聽伊ê口氣，liâm-piⁿ順伊ê話尾，講，你ê兄弟Piān-hap-ta̍t。伊講，lín去chhōa伊來。Piān-hap-ta̍t出來見王，王就hō͘伊坐車。
列王紀上 20 34| Piān-hap-ta̍t kā伊講，我ê父對你ê父所搶hiah-ê城，我beh還你；koh你thang tī大馬色設街市，親像我ê父tī撒馬利亞所設ê一樣。A-hap講，我照chit-ê約放你tò去；就kap伊立約，放伊tò去。
列王紀上 20 35| 有先知ê學生ê一人，用耶和華ê話kā伊ê同伴講，請你phah我。hit人m̄肯phah伊。
列王紀上 20 36| 伊就kā伊講，因為你m̄-thàn耶和華ê話，你一下離開我，beh有獅咬死你。伊一下離開伊去，果然有獅tú-tio̍h來咬死伊。
列王紀上 20 37| 伊koh tú-tio̍h一人，kā伊講，請你phah我。伊就phah伊，phah到tio̍h傷。
列王紀上 20 38| 先知就去，tī路裡thèng候王改伊ê容貌，用巾罩目睭。
列王紀上 20 39| 王tùi hia經過ê時，伊叫王講，你ê奴僕出陣，有一人oat來邊á，koh chhōa一人來交我，講，你顧守chit-ê人；若伊失落，你ê性命tio̍h替伊ê性命；若無，你tio̍h交出一tha-liân-tek ê銀。
列王紀上 20 40| 你ê奴僕顧chit項hit項ê時，hit人續無去。以色列王kā伊講，你ê案件án-ni，你已經家己判斷。
列王紀上 20 41| 伊趕緊除去罩目睭ê巾；以色列王就認得伊是先知ê一個。
列王紀上 20 42| 伊kā王講，耶和華án-ni講，因為你將我所定tio̍h beh滅ê人放hō͘伊去，你ê性命就tio̍h替伊ê性命，你ê百姓就tio̍h替伊ê百姓。
列王紀上 20 43| 以色列王就鬱悶無歡喜；到撒馬利亞tò去伊ê厝。
列王紀上 21 1| Chiah-ê tāi-chì了後，Iâ-su-lia̍t人Ná-po̍k有葡萄園tī Iâ-su-lia̍t，近撒馬利亞王A-hap ê宮。
列王紀上 21 2| A-hap kā Ná-po̍k講，你用你ê葡萄園hō͘我，我thang做菜園；因為是近tī我ê宮；我beh用koh-khah好ê園kā你換；á是你ài銀，我就照價錢hō͘你。
列王紀上 21 3| Ná-po̍k kā A-hap講，用我ê祖所留ê業hō͘你，chit-ê tāi-chì願耶和華禁止我。
列王紀上 21 4| A-hap因為Iâ-su-lia̍t人Ná-po̍k所講ê話，就鬱卒無歡喜；tò去伊ê厝；因為Ná-po̍k bat講，我m̄用我ê祖業hō͘你，A-hap就倒tī眠床，面ǹg內面，也m̄食。
列王紀上 21 5| 王后Iâ-sé-piat到伊hia，問伊講，你ê心內憂悶續m̄食，是啥緣故ah？
列王紀上 21 6| 伊kā伊講，因為我對Iâ-su-lia̍t人Ná-po̍k講，你用你ê葡萄園hō͘我，我用銀hō͘你；á是你若ài，我就用葡萄園換你。伊講，我ê葡萄園，我m̄ hō͘你。
列王紀上 21 7| 王后Iâ-sé-piat kā伊講，你chit-chūn是teh管理以色列國á-m̄是？做你起來食，hō͘你ê心歡喜；我beh用Iâ-su-lia̍t人Ná-po̍k ê葡萄園hō͘你。
列王紀上 21 8| 就用A-hap ê名寫phoe，用王ê 印tǹg伊；寄hiah-ê phoe hō͘ Ná-po̍k ê城，hō͘ kap伊khiā起ê長老貴族。
列王紀上 21 9| 寫tī phoe裡講，Lín tio̍h宣布禁食，hō͘ Ná-po̍k坐tī百姓間ê高位；
列王紀上 21 10| koh 設兩個匪類tī伊ê面前，做干證告伊講，你謗瀆上帝kap王；然後就拖伊出去，用石頭tìm死伊。
列王紀上 21 11| 伊城內ê人，就是khiā起hit-ê城ê長老，kap貴族，就照Iâ-sé-piat所寄ê話，就是照伊寄hō͘ in ê phoe所寫ê，來行。
列王紀上 21 12| 宣布禁食，hō͘ Ná-po̍k坐tī百姓間ê高位。
列王紀上 21 13| Hit兩個匪類入去，坐tī伊ê面前；匪類當百姓ê面前做干證告Ná-po̍k講，Ná-po̍k謗瀆上帝kap王；就拖伊出城外，用石頭tìm死伊。
列王紀上 21 14| 就差人去kā Iâ-sé-piat講，Ná-po̍k已經hō͘石頭tìm死lah。
列王紀上 21 15| Iâ-sé-piat聽見Ná-po̍k hō͘石頭tìm死，Iâ-sé-piat就kā A-hap講，你起來掌Iâ-su-lia̍t人Ná-po̍k m̄肯為tio̍h價錢hō͘你ê葡萄園，因為Ná-po̍k已經死，無命lah。
列王紀上 21 16| A-hap聽見Ná-po̍k已經死，A-hap就起來，落去Iâ-su-lia̍t人Ná-po̍k ê葡萄園hia，beh掌伊。
列王紀上 21 17| 耶和華ê話臨到Thê-su-pí人以利亞，講，
列王紀上 21 18| 你起來，去見tiàm tī撒馬利亞ê以色列王A-hap；伊落去Ná-po̍k ê葡萄園beh掌伊；chit-chūn伊tī-hia。
列王紀上 21 19| 你tio̍h kā伊講，耶和華án-ni講，你有thâi死人koh掌伊ê業mah？Koh tio̍h kā伊講，耶和華án-ni講，狗tī甚麼所在舐(chī)Ná-po̍k ê血，狗也beh tī-hia 舐你ê血，就是你本身ê血。
列王紀上 21 20| A-hap kā以利亞講，我ê對敵ah，你chhē-tio̍h我mah？伊應講，我chhē-tio̍h你，因為你賣家己，行耶和華看做pháiⁿ ê事。
列王紀上 21 21| 耶和華講，我beh 降災厄hō͘你，beh一盡除你；見屬A-hap ê ta-po͘丁，無論受拘束ê，á是自由ê，lóng tī以色列中剪除伊。
列王紀上 21 22| 我beh hō͘你ê家親像Nî-pat ê kiáⁿ Iâ-lô-phò-àm ê家，koh親像A-hi-ngá ê kiáⁿ Pa-sa ê家，因為你所干犯激動我受氣ê事，koh hō͘以色列犯罪。
列王紀上 21 23| 論Iâ-sé-piat耶和華也有講，到beh食Iâ-sé-piat tī Iâ-su-lia̍t ê外城。
列王紀上 21 24| 屬A-hap ê人，死tī城內ê，狗beh食伊，死tī田野ê，空中ê鳥beh食伊。
列王紀上 21 25| (總是無人親像A-hap，因為伊家己bōe，行耶和華看做pháiⁿ ê事；是對伊ê王后Iâ-sé-piat教唆伊。
列王紀上 21 26| 伊行大可惡ê事，因為伊tè hiah-ê偶像，lóng親像A-mô͘-lī人一樣，就是耶和華所趕出tī以色列人ê面前ê。)
列王紀上 21 27| A-hap聽見chiah-ê話，就拆裂衫，身軀穿粗麻布，禁食，睏也倒tī粗麻布，koh ûn-ûn-á行。
列王紀上 21 28| 耶和華ê話臨到Thê-su-pí人以利亞講，
列王紀上 21 29| A-hap怎樣家己謙卑tī我ê面前，你有看見mah？因為伊家己謙卑tī我ê面前，所以我無beh tī伊活teh ê日降chit-ê災厄；是tī伊ê kiáⁿ ê日，降chit-ê災厄tī伊ê家。
列王紀上 22 1| 以色列kap A-lân三年久無交戰。
列王紀上 22 2| 到第三年猶大王Iok-sa-hoat落去以色列王hia。
列王紀上 22 3| 以色列王對伊ê奴僕講，Lín kiám m̄知Ki-lia̍t ê La̍h-boa̍t是咱ê？咱竟然恬恬無tùi A-lân王ê手搶來mah？
列王紀上 22 4| A-hap ka7Iok-sa-hoat講，你beh kap我去Ki-lia̍t ê La̍h-boa̍t交戰mah？Iok-sa-hoat kā以色列王講，我親像你，我ê百姓親像你ê百姓，我ê馬親像你ê馬。
列王紀上 22 5| Iok-sa-hoat kā以色列王講，請你今á日問耶和華ê意思，
列王紀上 22 6| 以色列王就聚集先知約略四百人，問in講，我tio̍h上去Ki-lia̍t ê La̍h-boa̍t來交戰，á是tio̍h soah ah？In講，Thang上去；因為主beh將伊交tī王ê手。
列王紀上 22 7| Iok-sa-hoat講，Tī-chia kiám無iáu有耶和華ê先知，hō͘咱thang對伊來問mah？
列王紀上 22 8| 以色列王ka7Iok-sa-hoat講，iáu有一人，是Im-la̍h ê kiáⁿ Bí-kai-ngá，咱thang對伊來問耶和華；總是我怨恨伊，因為伊所讖語我ê，lóng無好話，只有災厄nā-tiāⁿ。Iok-sa-hoat講，請王莫得án-ni講。
列王紀上 22 9| 以色列王就召一個官員來，講，你去叫Im-la̍h ê kiáⁿ Bí-kai-ngá緊緊來。
列王紀上 22 10| 以色列王kap猶大王Iok-sa-hoat，ta̍k-ê坐伊ê座位，穿禮服，tī撒馬利亞城門口闊ê所在；眾先知ta̍k-ê tī in ê面前讖語。
列王紀上 22 11| Ki-ná-ná ê kiáⁿ Se-tí-ka做鐵角，講，耶和華án-ni講，你beh用chiah-ê tak A-lân人，到in滅無。
列王紀上 22 12| 眾先知lóng án-ni讖語講，Thang上去Ki-lia̍t ê La̍h-boa̍t，beh得勝；因為耶和華beh將伊交tī王ê手。
列王紀上 22 13| Hit-ê去叫Bí-kai-ngá ê使者kā伊講，看ah，眾先知lóng講一樣話，對王講好事；求你所講ê kap in相同，平平講好話。
列王紀上 22 14| Bí-kai-ngá講，我kí永活ê耶和華來講，耶和華對我講甚麼，我beh講伊。
列王紀上 22 15| Bí-kai-ngá到王ê面前，王問伊講，Bí-kai-ngá ah，阮thang上去Ki-lia̍t ê La̍h-boa̍t來交戰，á是tio̍h soah ah？伊應講，Thang上去，beh得勝；耶和華beh將伊交tī王ê手。
列王紀上 22 16| 王對伊講，我tio̍h幾pái kah你chiù-chōa，你託耶和華ê名，只有tio̍h用真實kā我講？
列王紀上 22 17| Bí-kai-ngá講，我看見以色列眾百姓四散tī山裡，親像無牧者ê羊一般；耶和華án-ni講，Chiah-ê無主人，in ta̍k-ê thang平安tò去in ê家。
列王紀上 22 18| 以色列王kā Iok-sa-hoat講，我kiám無kā你講，Chit人所beh讖語我ê，無講好話，只有災厄nā-tiāⁿ。
列王紀上 22 19| Bí-kai-ngá講，所以你tio̍h聽耶和華ê話；我看見耶和華坐tī寶座，天頂ê萬軍khiā tī伊ê左右。
列王紀上 22 20| 耶和華講，Chī-chūi beh引誘A-hap，hō͘伊上去Ki-lia̍t ê La̍h-boa̍t，死tī-hia ah？Chit-ê講án-ni，hit-ê講àn-ni。
列王紀上 22 21| 後來有一個神出來，khiā tī耶和華ê面前，講，我beh引誘伊。
列王紀上 22 22| 耶和華問伊講，你beh用甚麼法度？伊講，我beh出去，做白賊ê神tī伊眾先知ê嘴。耶和華講，你beh引誘伊，也beh成伊；出去，來做án-ni。
列王紀上 22 23| Taⁿ耶和華用白賊ê神入tī你chiah-ê先知ê嘴；耶和華論到你有講災厄。
列王紀上 22 24| Ki-ná-ná ê kiáⁿ Se-tí-ka進前，搧(siàn)Bí-kai-ngá ê嘴phóe，講，耶和華ê神tùi toh落一條路離開我來kap你講ah？
列王紀上 22 25| Bí-kai-ngá講，看ah，你入內房家己bih，hit日就beh看見。
列王紀上 22 26| 以色列王講，Tio̍h帶Bí-kai-ngá去交城守A-bûn，kap王ê kiáⁿ Iok-a-si，講，
列王紀上 22 27| 王án-ni講，用Chit人關tī監裡，用艱苦ê餅，艱苦ê水，hō͘伊食，thèng候我平安tò來。
列王紀上 22 28| Bí-kai-ngá講，你若真正平安tò來，就是耶和華無託我講。Koh講，chiah-ê百姓ah，lín lóng tio̍h聽。
列王紀上 22 29| 以色列王kap猶大王Iok-sa-hoat上去Ki-lia̍t ê La̍h-boa̍t。
列王紀上 22 30| 以色列王kā Iok-sa-hoat講，我beh改妝上陣；你thang穿王服。以色列王就改妝上陣。
列王紀上 22 31| A-lân王有吩咐伊ê戰車ê官長三十二個，講，無論大細m̄-thang kap in交戰，只有kap以色列王交戰。
列王紀上 22 32| 戰車ê官長看見Iok-sa-hoat，就講，這必定是以色列王；就oa̍t-tńg beh kap伊交戰。Iok-sa-hoat就哮救。
列王紀上 22 33| 戰車ê官長看見m̄是以色列王，就oa̍t-tńg去無追伊。
列王紀上 22 34| 有一人偶然開弓射入以色列王戰甲ê kap-chōa；王kā趕車ê講，你oa̍t-tńg手，帶我出陣；因為我tio̍h重傷。
列王紀上 22 35| Hit日交戰ê勢面ná猛烈；有人扶王tī車裡，抵擋A-lân人；到日暗王就死，血tùi tio̍h傷ê所在流到車底。
列王紀上 22 36| 日beh落ê時，有號令遍傳tī軍營中，講，ta̍k人tò去本城，ta̍k人tò去本地。
列王紀上 22 37| 王死，帶伊到撒馬利亞；in埋葬王tī撒馬利亞。
列王紀上 22 38| 有人洗伊ê車tī Sat-má-li-a ê池邊，狗來舐伊ê血，tú照耶和華所講ê話；娼妓也tī-hia洗身軀。
列王紀上 22 39| A-hap其餘ê事，見伊所行ê，kap伊所起象牙ê厝，以及所起lóng總ê城，kiám無記tī以色列chiah-ê王ê記錄mah？
列王紀上 22 40| A-hap kap伊ê列祖同睏；伊ê kiáⁿ A-hap-siā續接伊做王。
列王紀上 22 41| 以色列王A-hap第四年，A-sat ê kiáⁿ Iok-sa-hoat坐位做猶大王。
列王紀上 22 42| Iok-sa-hoat坐位ê時，三十五歲；tī耶路撒冷做王二十五年；伊ê老母名叫A-só͘-pa，就是Sī-lī-hi ê cha-bó͘-kiáⁿ。
列王紀上 22 43| Iok-sa-hoat行伊ê老父A-sat hiah-ê路，無oa̍t-tńg離開伊，行耶和華看做好ê事；總是山頭壇iáu未廢無，百姓猶原獻祭燒香tī山頭壇。
列王紀上 22 44| Iok-sa-hoat kap以色列王立約和好。
列王紀上 22 45| Iok-sa-hoat其餘ê事，kap伊所顯出ê能力，kap伊怎樣交戰，kiám無lóng記tī猶大列王ê記錄mah？
列王紀上 22 46| 伊ê老父A-sat ê時，所留落來ê攣童，Iok-sa-hoat tùi國內除去。
列王紀上 22 47| Hit時Í-tong無王，有委員管理伊。
列王紀上 22 48| Iok-sa-hoat造Tha-si ê船隻，beh去Gô-hui運金來；總是無去，因為船phah破tī Í-sûn-ka-piat。
列王紀上 22 49| A-hap ê kiáⁿ A-hap-siā kā Iok-sa-hoat講，容允我ê奴僕kap你ê奴僕坐船相kap去；總是Iok-sa-hoat m̄肯。
列王紀上 22 50| Iok-sa-hoat kap列祖同睏，kap伊ê列祖葬tī伊ê祖大衛ê城；伊ê kiáⁿ Iâ-hô-lâm續接伊做王。
列王紀上 22 51| 猶大王Iok-sa-hoat十七年，A-hap ê kiáⁿ A-hap-siā tī撒馬利亞坐位，做以色列王，做王tī以色列歷過兩年。
列王紀上 22 52| 伊行耶和華看做pháiⁿ ê事，行伊ê父ê路，kap伊ê老母ê路，kap hō͘以色列犯罪ê Nî-pat ê kiáⁿ Iâ-lô-phò-àm ê路。
列王紀上 22 53| 伊照in老父一切所行ê服事Pa-le̍k來敬拜伊，激耶和華以色列上帝ê受氣。
列王紀下 1 1| A-hap死了，Mô͘-ap背叛以色列。
列王紀下 1 2| A-hap-siā tùi撒馬利亞ê樓頂ê欗杆跋落來，致病；就差使者，kā in講，lín去問Í-kek-lûn ê上帝Pa-le̍k-se-pok，我chit-ê病會好á-bōe。
列王紀下 1 3| 總是耶和華ê使者kā Thê-su-pí人以利亞講，你起來，上去chih撒馬利亞王ê使者，kā in講，lín去問Í-KEK-lûn ê上帝Pa-le̍k-se-pok，是因為以色列中無上帝mah？
列王紀下 1 4| 所以耶和華án-ni講，你bōe會koh落去你所上去ê眠床，的確會死。以利亞就去。
列王紀下 1 5| 使者tò來見王，王問in講，Lín為甚麼tò來？
列王紀下 1 6| 使者應伊講，有一人tú-tio̍h阮，kā阮講，去ah，lín tò去見差lín ê王，kā伊講，耶和華án-ni講，你差人去問Í-kek-lûn ê上帝Pa-le̍k-se-pok，是因為以色列中無上帝mah？所以你bōe koh落去你所上去ê眠床，的確會死。
列王紀下 1 7| 王問in講，上來tú-tio̍h lín，kā lín講chiah-ê話ê，伊ê形狀啥款？
列王紀下 1 8| 應講，伊穿有毛ê衫，腰hâ皮帶。王講，這是Thê-su-pí人以利亞。
列王紀下 1 9| 王就差五十夫長chhōa伊hit五十人去以利亞hia，伊上去伊hia；看ah，以利亞坐tī山頂。五十夫長kā伊講，上帝ê奴僕ah，王講，你tio̍h落來。
列王紀下 1 10| 以利亞ìn五十夫長講，我若是上帝ê奴僕，願火tùi天落來，燒你kap你hit五十人；就有火tùi天落來燒伊kap伊hit五十人。
列王紀下 1 11| 王koh 差一個五十夫長，chhōa伊hit五十人，去以利亞hia；伊就kā伊講，上帝ê奴僕ah，王講，你緊緊落來。
列王紀下 1 12| 以利亞應in講，我若是上帝ê奴僕，願火tùi天落來，燒你kap你hit五十人；就有上帝ê火tùi天落來，燒伊kap伊hit五十人。
列王紀下 1 13| 王koh 差第三隊ê五十夫長chhōa伊hit五十人；hit-ê第三隊ê五十夫長上去跪tī以利亞ê面前，懇求伊講，上帝ê奴僕ah，求你掠我ê性命kap你chit五十ê奴僕ê性命做寶貝。
列王紀下 1 14| 看ah，已經有火tùi天落來燒死以前兩個五十夫長，kap伊ta̍k-ê五十人；taⁿ求你看我ê性命做寶貝。
列王紀下 1 15| 耶和華ê使者kā以利亞講，你kap伊落去m̄免驚伊。
列王紀下 1 16| 以利亞就起來，kap伊落去見王；kā伊講，耶和華án-ni講，你差人去問Í-kek-lûn ê上帝Pa-le̍k-se-pok，是因為以色列中無上帝hō͘你問伊ê話mah？所以你bōe koh落來你所上去ê眠床，的確tio̍h死。
列王紀下 1 17| 王就死，照以利亞所傳耶和華ê話；王無kiáⁿ，Iâ-hô-lâm續接位，tī猶大王Iok-sa-hoat ê kiáⁿ Iâ-hô-lâm第二年。
列王紀下 1 18| A-hap-siā其餘ê事，kiám無記tī以色列chiah-ê王ê記錄mah？
列王紀下 2 1| 耶和華beh用捲螺風接以利亞上天ê時，以利亞kap以利沙tùi Kiat-kah去。
列王紀下 2 2| 以利亞kā以利沙講，你請tiàm chia，因為耶和華差我去Pek-te̍k-lī。以利沙講，我kí永活ê耶和華，kap你ê活命來chiù-chōa，我無beh離開你；兩人就落去Pek-te̍k-lī。
列王紀下 2 3| Tī Pek-te̍k-lī hiah-ê先知ê學生出來見以利沙kā伊講，耶和華今á日beh取你ê老師離開你去，你知mah？伊講，是，我知，lín莫做聲。
列王紀下 2 4| 以利亞kā伊講，以利沙ah，你請tiàm chia，因為耶和華差我去耶利哥。伊講，我kí永活ê耶和華，kap你ê活命，來chiù-chōa，我無beh離開你。In就到耶利哥。
列王紀下 2 5| Tī耶利哥hiah-ê先知ê學生就近以利沙，kā伊講，耶和華今á日beh取你ê老師離開你去，你知mah？伊講，是，我知，lín莫做聲。
列王紀下 2 6| 以利亞kā以利沙講，你請tiàm chia，因為耶和華差我去約旦。以利沙講，我kí永活ê耶和華，kap你ê活命，來chiù-chōa，我無beh離開你。In兩人就相kap去。
列王紀下 2 7| 有先知ê學生五十人去，遠遠khiā tī in ê對面；兩人tī約旦河邊teh khiā。
列王紀下 2 8| 以利亞the̍h伊ê外衫捲起來，phah hiah-ê水，水就分雙pêng；兩人行乾地過去。
列王紀下 2 9| 過去了，以利亞kā以利沙講，我iáu未受取離開你去，我beh kā你做甚麼？你taⁿ tio̍h求。以利沙講，求你將感動你ê神hō͘我雙份。
列王紀下 2 10| 以利亞講，你所求ê，oh得ah；總是我受取離開你ê時，你若看見我，就beh得tio̍h；若無，就bōe得tio̍h。
列王紀下 2 11| In teh行teh講，忽然有火車火尾，隔開in兩人；以利亞就坐捲螺風上天。
列王紀下 2 12| 以利沙看見，就叫講，我ê父ah，我ê父ah，以色列ê戰車kap伊馬兵ah。後來無koh看見伊；就the̍h家己ê衫來拆做兩pêng。
列王紀下 2 13| 伊拾以利亞ka-la̍uh落來ê外衫，倒tńg去khiā tī約旦河邊。
列王紀下 2 14| 伊用以利亞ka-la̍uh落來ê外衫phah水，講，以利亞ê上帝耶和華tī toh落？phah水了後，水就分雙pêng；以利沙就過去。
列王紀下 2 15| 先知ê學生，tiàm tī耶利哥tī伊ê對面ê，看見伊，就講，感動以利亞ê神tiàm tī以利沙lah；in就來迎接伊，仆落tī伊ê面前。
列王紀下 2 16| kā伊講，你看ah，你ê奴僕chia有壯士五十人；求你准in去chhē你ê老師；驚了耶和華ê神leh伊，hiat tī某個山，某個山谷。伊講，M̄-thang 差。
列王紀下 2 17| In逼伊到hō͘伊pháiⁿ-ē，伊就講，Lín thang差伊。In就差五十人去，chhē三日，也chhē無。
列王紀下 2 18| 伊tī耶利哥thèng候，in tò來到伊hia；伊kā in講，我kiám無kā lín講，M̄-thang去mah？
列王紀下 2 19| 城內ê百姓kā以利沙講，請你看chit-ê城ê地點是好，照我ê主所看見ê；總是水pháiⁿ，致到土地無出產。
列王紀下 2 20| 以利沙講，Lín the̍h一個新ê瓶，貯鹽來hō͘我。In就the̍h來hō͘伊。
列王紀下 2 21| 伊出去到水泉，將鹽piàⁿ tī hit內面，講，耶和華án-ni講，我醫好chit-ê水，無koh tùi hia有死無，á是無出產。
列王紀下 2 22| Hit-ê水就醫好，到今á日；照以利沙所講ê話。
列王紀下 2 23| 以利沙tùi hia上去Pek-te̍k-lī，上路ê時，有gín-ná tùi城內出來，恥笑伊，對伊講，Liù額ê，上去o͘h，liù額ê，上去o͘h。
列王紀下 2 24| 伊oa̍t頭看in，就奉耶和華ê名咒詛in；就有兩隻熊母tùi樹林內出來，peh拆in中間四十二個gín-ná。
列王紀下 2 25| 伊tùi-hia上Ka-bi̍t山；koh tùi hia tò去撒馬利亞。
列王紀下 3 1| 猶大王Iok-sa-hoat十八年，A-hap ê kiáⁿ Iâ-hô-lâm tī撒馬利亞坐位，做以色列王，共十二年。
列王紀下 3 2| 伊行耶和華所看做pháiⁿ ê事；總是無親像伊ê老父伊ê老母所做ê；因為in老父所chhòng Pa-le̍k ê柱像，伊有除去。
列王紀下 3 3| 總是伊擒tiâu Nî-pat ê kiáⁿ Iâ-lô-phò-àm hō͘以色列犯罪hit號罪，lóng無離開。
列王紀下 3 4| Mô͘-ap王Bí-sa飼chōe-chōe羊，年年用十萬隻羊á ê毛，十萬隻綿羊káng ê毛，進貢以色列王。
列王紀下 3 5| A-hap死了，Mô͘-ap王背叛以色列王。
列王紀下 3 6| Hit時Iâ-hô-lâm王出撒馬利亞，點算以色列眾人。
列王紀下 3 7| 起身ê時，差人去見猶大王Iok-sa-hoat，講，Mô͘-ap王背叛我，你肯kap我去攻擊Mô͘-ap mah？伊講，我beh上去，我親像你，我ê百姓親像你ê百姓，我ê馬親像你ê馬。
列王紀下 3 8| 伊講，咱beh tùi toh落一條路上去ah？伊講，Tùi Í-tong曠野ê路。
列王紀下 3 9| 以色列王kap猶大王kap Í-tong王就去；行se̍h七日ê路站，軍隊kap tè in ê cheng-siⁿ無水thang lim。
列王紀下 3 10| 以色列王講，慘ah，耶和華聚集chit三個王，beh將in交tī Mô͘-ap人ê手。
列王紀下 3 11| Iok-sa-hoat講，Tī-chia kiám無耶和華ê先知，咱thang託伊來問耶和華mah？以色列王一個奴僕應講，前piàⁿ水tī以利亞ê手ê，Sa-hoat ê kiáⁿ以利沙tī-chia。
列王紀下 3 12| Iok-sa-hoat講，伊有耶和華ê話。以色列王kap Iok-sa-hoat kap Í-tong王就落去見伊。
列王紀下 3 13| 以利沙kā以色列王講，我kap你甚麼干涉？thang去chhē你ê老父ê先知，kap你ê老母ê先知。以色列王kā伊講，m̄是án-ni；耶和華聚集chit三個王，beh交tī Mô͘-ap人ê手。
列王紀下 3 14| 以利沙講，我kí永活萬軍ê耶和華，就是我khiā tī伊ê面前ê，來講，我若m̄是看猶大王Iok-sa-hoat ê面，就m̄看你，m̄-chhap你。
列王紀下 3 15| Taⁿ tio̍h kā我叫一個樂師來chia；樂師壇彈 ê時，耶和華ê手就到以利沙。
列王紀下 3 16| 伊就講，耶和華án-ni講，chit-ê山谷lín tio̍h遍遍開溝。
列王紀下 3 17| 因為耶和華án-ni講，Lín beh無看見風，無看見雨；iáu-kú chit-ê山谷，水beh滿滿，hō͘ lín thang lim；就是lín，kap lín ê cheng-siⁿ，lín ê獸，lim伊。
列王紀下 3 18| 在耶和華iáu看chit-ê做小khóa；伊也beh用Mô͘-ap人交tī lín ê手。
列王紀下 3 19| Lín beh攻破ta̍k-ê堅固ê城，kap ta̍k-ê súi ê城，剉ta̍k叢好ê樹，that-tiâu lóng總ê水泉，用石頭phah-pháiⁿ lóng總好ê田。
列王紀下 3 20| 隔早起獻祭ê時，看ah，有水tùi Í-tong ê路來，遍地就有水滿滿。
列王紀下 3 21| Mô͘-ap眾人聽見chit三個王上來，beh kap in交戰，就聚集見若能kia̍h ke-si-ê以上，lóng khiā tī邊界。
列王紀下 3 22| 隔早起in早早起來，日照tī水裡；Mô͘-ap人看對面ê水紅親像血；
列王紀下 3 23| 就講，這就是血ah，hiah-ê王的確lóng死；是相攻擊。Mô͘-ap ah，tio̍h來去搶伊lah。
列王紀下 3 24| In到以色列人ê營，以色列人就起來攻擊Mô͘-ap人；hō͘ in走tī in ê面前；以色列人入in警戒，phah死Mô͘-ap人，毀in ê城；
列王紀下 3 25| ta̍k人hiat石thūn滿lóng總好ê地，that-tiâu lóng總ê水泉，剉in ta̍k叢好ê樹；只有chhun Kiat-jíⁿ-hap-lia̍t-siat ê石牆；hìⁿ石ê四圍攻擊伊。
列王紀下 3 26| Mô͘-ap王看見交戰ê勢面抵敵bōe tiâu，就帶kia̍h刀ê七百，beh衝過陣到Í-tong王hia；總是bōe能。
列王紀下 3 27| 就取應該續接伊ê位ê大kiáⁿ，tī城頂獻伊做燒祭；有大痛恨到tī以色列。In就離開伊，tò去in本國。
列王紀下 4 1| 有一個婦人人，是先知ê學生ê bó͘，叫以利沙講，你ê奴僕我ê丈夫已經死，你ê奴僕平素敬畏耶和華，是你所知ê。Taⁿ債主來beh取我兩個kiáⁿ做奴僕。
列王紀下 4 2| 以利沙問伊講，我thang kā你做甚麼？你kā我講；你厝內有甚麼？伊講，你ê女婢厝內chhun一瓶油，以外lóng無。
列王紀下 4 3| 以利沙講，你去ah，tī外面對你hiah-ê厝邊借器具，就是空ê器具，m̄-thang借少少。
列王紀下 4 4| Tio̍h入厝，關門，你kap你ê kiáⁿ tiàm內面，thîn油tī所有ê器具；thîn滿ê tio̍h另外hē。
列王紀下 4 5| 婦人人離開伊去，關門，伊kap伊ê kiáⁿ tiàm內面；kiáⁿ帶器具來hō͘伊，伊就thîn油。
列王紀下 4 6| Hiah-ê器具lóng滿，伊kā伊ê kiáⁿ講，Koh the̍h器具來hō͘我。Kiáⁿ講，無koh有器具lah；油就止。
列王紀下 4 7| 婦人人去kā上帝ê奴僕講。伊講，你去賣油來還債；所chhun-ê，你kap你ê kiáⁿ thang度活。
列王紀下 4 8| 有一日以利沙行到Su-liām，tī-hia有一個好額ê婦人人，強強留伊tiàm teh食；後來以利沙ta̍k-pái tùi-hia經過，就入去食。
列王紀下 4 9| 婦人人對伊ê丈夫講，你看，hit-ê常常對咱chia經過ê，我看伊是上帝聖ê奴僕。
列王紀下 4 10| 求你允，咱thang tī牆頂起一間細間房，tī-hia kā伊安置眠床、桌、椅、燈台，hō͘伊來咱chia，thang入去歇。
列王紀下 4 11| 有一日以利沙來到hia，就入去hit間房睏。
列王紀下 4 12| 以利沙kā伊ê奴僕Ki-hap-se講，你叫chit-ê Su-liām ê婦人人來。伊就叫伊來；婦人人khiā tī伊ê面前。
列王紀下 4 13| 伊kā伊ê奴僕講，你thang kā伊講，看ah，你為阮費chōe-chōe心思，taⁿ tio̍h kā你做甚麼？你ài我替你kā王，á是軍長，講ah？伊應講，我khiā起tī我ê百姓ê中間。
列王紀下 4 14| 以利沙講，Án-ni tio̍h為伊怎樣做nih？Ki-hap-se講，伊無kiáⁿ，伊ê丈夫也老lah。
列王紀下 4 15| 伊koh講，叫伊來；就叫伊來。婦人人就khiā tī門口。
列王紀下 4 16| 伊講，明年到chit時，你beh抱一個kiáⁿ。伊講，無lah。上帝ê奴僕，我ê主ah，m̄-thang騙你ê女婢。
列王紀下 4 17| 婦人人果然懷孕，到明年hit時生一個kiáⁿ，照以利沙所講ê。
列王紀下 4 18| Gín-ná大漢；有一日出去到伊ê老父，到收割ê人hia。
列王紀下 4 19| 伊kā老父講，我ê頭殼ah，我ê頭殼ah；伊ê老父kā奴僕講，抱伊到伊ê老母hia。
列王紀下 4 20| 伊抱伊到伊ê老母hia；gín-ná坐tī老母ê腳頭u，到中晝就死。
列王紀下 4 21| 老母上去樓頂，將伊ê kiáⁿ hē tī上帝ê奴僕ê眠床，關門出來；
列王紀下 4 22| 叫伊ê丈夫講，請差一個奴僕牽一隻驢來我chia；我beh跑去上帝ê奴僕hia，chiah tò來。
列王紀下 4 23| 丈夫講，今á日m̄是月ê初一，也m̄是安歇，你啥事beh去伊hia？婦人人講，平安。
列王紀下 4 24| 就備辦驢，kā奴僕講，你趕驢進前去；我若無kā你講，就m̄-thang khah慢。
列王紀下 4 25| 婦人人就去Ka-bi̍t山，去上帝ê奴僕hia。上帝ê奴僕遠遠看見伊，kā伊ê奴僕Ki-hap-se講。看ah，Su-liām ê婦人人來ah；
列王紀下 4 26| 你走去迎接伊，問伊講，你平安mah？你ê丈夫平安mah？gín-ná平安mah？伊講，平安。
列王紀下 4 27| 婦人人到hit-ê山，到上帝ê奴僕hia，就抱伊ê腳。Ki-hap-se進前beh kā伊chhia開；上帝ê奴僕講，Kù-chāi伊，因為伊心內痛苦；耶和華tùi我隱khǹg，無kā我講。
列王紀下 4 28| 婦人人講，我kiám bat對我ê主求kiáⁿ mah？我kiám無講，M̄-thang騙我mah？
列王紀下 4 29| 伊kā Ki-hap-se講，你hâ腰，手kia̍h我ê柺，進前去；若tú-tio̍h人，莫得kā in請安，人若請安你，也莫得應伊；tio̍h用我ê柺á hē tī gín-ná ê面。
列王紀下 4 30| Gín-ná ê老母講，我kí永活ê耶和華kap你ê活命來講，我的確m̄離開你。以利沙就起來，tè伊去。
列王紀下 4 31| Ki-hap-se頭前去，用柺á hē tī gín-ná ê面；總是無聲seh，也m̄知人。Ki-hap-se 倒tńg tú-tio̍h伊，kā伊講，Gín-ná無醒。
列王紀下 4 32| 以利沙到tè，入厝，看見gín-ná已經死，hē tī伊ê眠床。
列王紀下 4 33| 伊入去，就關門，只有in兩個tī內面；伊就祈禱耶和華。
列王紀下 4 34| 上去仆tī gín-ná ê身軀，嘴對嘴，目睭對目睭，手對手，kui身àⁿ tī gín-ná ê身軀；gín-ná ê肉就漸漸燒lō。
列王紀下 4 35| 伊落來，tī厝內行來行去一pái，koh上去，kui身àⁿ tī gín-ná；gín-ná phah-ka-chhiùⁿ七pái，目睭就thí開。
列王紀下 4 36| 以利沙叫Ki-hap-se講，你叫chit-ê Su-liām ê婦人人來。伊就叫伊；伊入來伊hia，以利沙講，抱你ê gín-ná 起來。
列王紀下 4 37| 婦人人就入來，àⁿ tī伊ê腳前，仆tī地裡，抱伊ê kiáⁿ出去。
列王紀下 4 38| 以利沙koh來到Kiat-kah；hit時國內飢荒，先知ê學生坐tī伊ê面前；伊吩咐奴僕講，你將大鼎hē tī火裡，kā先知ê學生煮菜湯。
列王紀下 4 39| 有一人去田裡挽菜，tú-tio̍h一叢野藤，就挽伊ê瓜滿p歲 tò來；切伊，lok tī煮菜湯ê鼎；因為in m̄ bat是甚麼物。
列王紀下 4 40| Piàⁿ出來hō͘ in食；食菜湯ê時，in lóng叫講，上帝ê奴僕ah，鼎內有死ê毒；in lóng bōe食得。
列王紀下 4 41| 以利沙講，The̍h淡薄麵粉來；就將麵粉sám tī鼎裡，講，Piàⁿ出來hō͘ in食；鼎內就無害。
列王紀下 4 42| 有一人tùi Pa-le̍k-sa-lī-sa來，帶起頭熟ê麥所做ê餅，kap大麥餅二十個，kap新ê穗，貯tī袋裡，送hō͘上帝ê奴僕。伊就講，將chiah-ê hō͘百姓食。
列王紀下 4 43| 伊ê差用講，怎樣，我kiám thang排chiah-ê tī一百人ê面前mah？伊講，做你hō͘百姓食，因為耶和華án-ni講，In beh食伊，iáu有chhun。
列王紀下 4 44| 伊就排tī in ê面前，in食伊，也有chhun，照耶和華所講。
列王紀下 5 1| A-lân王ê軍長Nái-bān，tī伊ê主人ê面前做大，做尊貴，因為耶和華bat用伊hō͘ A-lân得勝，伊也是大權能ê勇士；總是thái-ko。
列王紀下 5 2| 前A-lân人kui陣出去，tùi以色列地掠一個cha-bó͘-gín-ná；伊就伺候Nái-bān ê bó͘。
列王紀下 5 3| 伊kā伊ê主母講，苦bōe得tio̍h我ê主kap撒馬利亞ê先知相kap tī-teh，伊的確能醫好伊ê thái-ko。
列王紀下 5 4| 有人入去kā伊ê主講，屬以色列地ê cha-bó͘-gín-ná án-ni án-ni講。
列王紀下 5 5| A-lân王講，你去ah，我也beh寄一張phoe hō͘以色列王。Nái-bān就去，帶銀十tha-liân-tek，金六千，衣裳十套；
列王紀下 5 6| 帶phoe到以色列王hia。phoe內講，Phoe到你hia ê時，看ah，我差人臣Nái-bān去見你，你tio̍h醫好伊ê thái-ko。
列王紀下 5 7| 以色列王看phoe了，就拆裂伊ê衫，講，我kiám是上帝，hō͘人死，hō͘人活mah？Chit人竟然差人來我chia，kah我醫好伊ê thái-ko；請lín chim-chiok想，看chit人怎樣chhē縫攻擊我。
列王紀下 5 8| 上帝ê奴僕以利沙聽見以色列王拆裂伊ê衫，就差人去見王講，你啥事拆裂衫ah？Thang hō͘ hit人到我chia，伊chiah知以色列中有先知。
列王紀下 5 9| Nái-bān就kap伊ê馬，伊ê車來，khiā tī以利沙ê厝門口。
列王紀下 5 10| 以利沙差一個使者，kā Nái-bān講，你去約旦河洗身軀七pái，你ê肉就復原，你beh得tio̍h清氣。
列王紀下 5 11| Nái-bān就受氣，退去，講，我本phah算伊的確beh出來見我，khiā-teh求叫耶和華伊ê上帝ê名，搖手tī患tio̍h ê所在，來醫好thái-ko-ê。
列王紀下 5 12| 大馬色ê河，A-pa-ná kap Hoat-jíⁿ-hoat，kiám無比以色列一切ê水khah好mah？我tī-hia洗身軀bōe得tio̍h清氣mah？就oa̍t-tńg身受氣，做伊去。
列王紀下 5 13| 伊ê奴僕進前，kā伊講，我ê父ah，先知若kah你去做一件大事，你kiám無beh做mah？何況伊kan-ta kā你講，洗就清氣ah？
列王紀下 5 14| Nái-bān就落去，照上帝奴僕ê話，tī約旦河洗七pái；伊ê肉復原，親像gín-ná肉，伊就清氣。
列王紀下 5 15| 伊kap一切tè伊ê人倒tńg來上帝ê奴僕hia，khiā tī伊ê面前講，看ah，我taⁿ知，除以色列以外，普天下無有上帝；taⁿ求你收你ê奴僕ê禮物。
列王紀下 5 16| 伊講，我kí永活ê耶和華，就是我khiā tī伊ê面前ê，來chiù-chōa，我的確m̄收。伊強迫伊收，伊決斷m̄。
列王紀下 5 17| Nái-bān講，若m̄，求你將兩隻騾所能載ê土hō͘你ê奴僕；因為tùi taⁿ以後，你ê奴僕無koh用燒祭á是別號ê祭hō͘別ê上帝；只有獻hō͘耶和華。
列王紀下 5 18| 獨獨有一項事，願耶和華赦免你ê奴僕，就是我ê主入Lîm-bûn ê廟，tī-hia敬拜，óa-tio̍h我ê手ê時，koh我tī Lîm-bûn ê廟àⁿ腰；就是我tī Lîm-bûn ê廟àⁿ腰 ê時，願耶和華tī chit件事赦免你ê奴僕。
列王紀下 5 19| 伊就kā伊講，你thang平安去。伊就離開伊去，行一chām-á。
列王紀下 5 20| 上帝ê奴僕以利沙ê差用Ki-hap-se，心內講，我ê主人體貼chit-ê A-lân人Nái-bān，無beh對伊ê手收伊所帶來ê；我kí永活ê耶和華來講，我beh走去jip伊，對伊the̍h淡薄。
列王紀下 5 21| Ki-hap-se就去jip Nái-bān ê後面。Nái-bān看見有人走來jip伊，就落車迎接伊，講，Lóng平安mah？
列王紀下 5 22| 講，Lóng平安；我ê主差我來講，Tú-chiah有兩個少年人，是先知ê學生，tùi Í-hoat-liân山地來見我；請你用銀一tha-liân-tek，衣裳兩套，hō͘伊。
列王紀下 5 23| Nái-bān講，M̄-thang 推(the)，請收兩tha-liân-tek；強迫伊，就將兩tha-liân-tek銀裝tī兩個布袋，kap兩套衣裳，交伊兩個奴僕；兩個奴僕背伊，行tī伊ê頭前。
列王紀下 5 24| 到山裡ê時，Ki-hap-se tùi in ê手接來，hē tī厝內；差in去，in就去。
列王紀下 5 25| 伊就入去khiā tī伊ê主人ê面前。以利沙問伊講，Ki-hap-se，你tùi toh落來？伊應伊講，你ê奴僕無去toh落。
列王紀下 5 26| 以利沙kā伊講，hit人落車 倒tńg來迎接你ê時，我ê心kiám無kap你去mah？這kiám是受銀，受衣裳、橄欖園、葡萄園、牛、羊、奴僕、女婢ê時mah？
列王紀下 5 27| Tùi án-ni，Nái-bān ê thái-ko beh傳hō͘你，kap你ê後裔，直到永遠。Ki-hap-se tùi以利沙ê面前退出去，就起thái-ko，白親像雪。
列王紀下 6 1| 先知ê學生kā以利沙講，看ah，阮kap你所tòa ê所在siuⁿ狹。
列王紀下 6 2| 求你准阮去約旦，ta̍k人tùi-hia取一支柴料，hō͘阮tī-hia起一所在thang khiā。伊講，Lín thang去ah。
列王紀下 6 3| 有一個講，莫得推，求你kap奴僕去。應講，我beh去。Tùi án-ni，就kap in去。
列王紀下 6 4| In到約旦，就剉樹。
列王紀下 6 5| 有一人剉樹ê時，斧頭肉ka-la̍uh tī水裡。伊就叫講，慘ah！我ê主ah，chit支斧頭是借ê。
列王紀下 6 6| 上帝ê奴僕講，Ka-la̍uh tī toh落？伊就報伊看hit所在。伊就剉一支柴，hiat tī-hia；斧頭肉就浮起來。
列王紀下 6 7| 伊講，Kia̍h起來；hit人就伸手kia̍h起來。
列王紀下 6 8| A-lân王kap以色列交戰，kap伊ê人臣議論講，我tio̍h紮營tī 某所在，某所在。
列王紀下 6 9| 上帝ê奴僕差人去見以色列王，講，你tio̍h謹慎，m̄-thang tùi某所在經過，因為A-lân人落來tī-hia。
列王紀下 6 10| 以色列王差人到上帝ê奴僕所講tio̍h持防ê所在。Tùi án-ni，無受害，m̄-nā一pái，兩pái。
列王紀下 6 11| A-lân王因為chit-ê事心內真擘腹，召伊ê人臣來，kā in講，咱中間是誰為以色列王，lín無來kā我講mah？
列王紀下 6 12| 有一個人臣講，我ê主，我ê王ah，m̄是án-ni；就是以色列中ê先知以利沙將你tī睏房所講ê話，kā以色列王講。
列王紀下 6 13| 王講，lín去探看伊tī toh落，我thang差人去掠伊。有人kā王講，看ah，伊tī To-tan。
列王紀下 6 14| 王就差馬、車，kap大隊兵去hia。In透暝到，圍困hit-ê城。
列王紀下 6 15| 上帝ê奴僕ê差用清早起來出去，看見有軍兵，馬kap車，圍困城。差用kā伊講，慘ah！我ê主ah，咱beh怎樣？
列王紀下 6 16| 上帝ê奴僕講，m̄免驚；因為kap咱tī-teh-ê，比kap in tī-teh-ê，koh-khah chōe。
列王紀下 6 17| 以利沙祈禱講，耶和華ah，求你開伊ê目睭，hō͘伊能看見。耶和華就開少年人ê目睭，伊就看見；看ah，遍山火尾火車圍以利沙。
列王紀下 6 18| In落去到伊hia，以利沙祈禱講，耶和華ah，求你phah chiah-ê百姓，hō͘ in chhiⁿ-mî。伊就phah hō͘ in chhiⁿ-mî，照以利沙ê話。
列王紀下 6 19| 以利沙kā in講，Chit-ê m̄是hit-ê路，chit-ê也m̄是hit-ê城；lín tè我，我beh chhōa lín到lín所chhē ê人hia。就chhōa in到撒馬利亞。
列王紀下 6 20| In入撒馬利亞，以利沙講，耶和華ah，求你開chiah-ê人ê目睭，hō͘ in看見。耶和華開in ê目睭，in就看見；無phah算，是tī撒馬利亞ê城內。
列王紀下 6 21| 以色列王看見伊n，就問以利沙講，我ê父ah，我tio̍h phah伊mah？tio̍h phah伊mah？
列王紀下 6 22| 應講，M̄-thang phah in；你用刀用弓所掠來ê，kiám thang phah伊mah？tio̍h hē餅kap水tī in ê面前，hō͘ in lim食，tò去in ê主人hia。
列王紀下 6 23| 王替in備辦chōe-chōe食物；in lim食明白，就kah伊n去；就tò去in ê主人hia。Tùi án-ni，A-lân ê軍兵無koh侵犯以色列ê境界。
列王紀下 6 24| 後來A-lân王Piān-hap-ta̍t聚集伊ê全軍，上來圍困撒馬利亞。
列王紀下 6 25| 撒馬利亞大飢荒；in圍困城，致到一個驢頭值銀八十sià-khek-le̍k，鴿糞一khap ê四份一值銀五sià-khek-le̍k。
列王紀下 6 26| 以色列王tùi城牆經過ê時，有一個婦人人對伊求叫，講，我ê主，我ê王ah，幫贊我。
列王紀下 6 27| 王講，耶和華無幫贊你，我beh tùi toh落幫贊你？是tùi五穀場，á是tùi酒窟ah？
列王紀下 6 28| 王koh講，你有甚麼艱苦？伊應講，chit-ê婦人人對我講，交出你ê kiáⁿ，咱今á日thang食伊，明á日咱食我ê kiáⁿ；
列王紀下 6 29| 阮就煮我ê kiáⁿ食伊；隔日我對伊講，交出你ê kiáⁿ，咱thang食伊，總是伊khǹg密伊ê kiáⁿ。
列王紀下 6 30| 王聽見婦人人ê話，就拆裂衫，tī城牆頂經過；百姓看見伊，看見伊 身底衫是粗麻布。
列王紀下 6 31| 王講，Sa-hoat ê kiáⁿ以利沙ê頭殼今á日若猶原連tī伊ê身軀，願上帝加倍責罰我。
列王紀下 6 32| Hit時以利沙坐tī厝內，長老也kap伊teh坐；王差一人做頭去；使者iáu未到伊hia，以利沙kā長老講，Lín看chit-ê兇手ê kiáⁿ，怎樣差人取我ê頭殼；lín看，使者若來，就tio̍h關門，阻止伊tī門外；tī伊ê後面kiám無有伊ê主人ê腳步聲？
列王紀下 6 33| 伊iáu kap in講話ê時，看ah，使者落去伊hia；講，看ah，chit-ê災厄tùi耶和華，我啥事tio̍h koh thèng候耶和華ah？
列王紀下 7 1| 以利沙講，Lín tio̍h聽耶和華ê話；耶和華án-ni講，明á日約略到chit時，tī撒馬利亞ê城門口，一sè-a ê幼麵粉值銀一sià-khek-le̍k，兩sè-a大麥值銀一sià-khek-le̍k。
列王紀下 7 2| 有一個軍長，是王óa伊ê手ê，應上帝ê奴僕講，設使耶和華tùi天開窗á，kiám會án-ni mah？以利沙講，你beh親目看，總是食bōe-tio̍h。
列王紀下 7 3| Tī城門hia有四個thái-ko-ê，in相kap講，咱啥事坐tī-chia thèng候死ah？
列王紀下 7 4| 咱若講，入城去，城內有飢荒，咱beh死tī-hia；若定定坐tī-chia，也是tio̍h死。來lah，咱來去投降A-lân ê軍隊；in若留咱ê活命，咱就會活；若thâi死咱，kun-tu也是死。
列王紀下 7 5| 黃昏ê時，in起來，beh去A-lân人ê營；已經到A-lân人ê營ê邊角，看ah，無一人tī-hia。
列王紀下 7 6| 因為主hō͘ A-lân ê軍隊聽見車ê聲，馬ê聲，就是大軍隊ê聲。In就相kap講，看ah，這是以色列王買好Hek人chiah-ê王，kap埃及人chiah-ê王，來攻擊咱。
列王紀下 7 7| 所以tī黃昏ê時in起來逃走，放sak in ê布棚，in ê馬，in ê驢，營盤照舊，走去保性命。
列王紀下 7 8| Hiah-ê thái-ko-ê到營ê邊角，入一個布棚，也食也lim；tùi hia the̍h金銀kap衣裳去收khǹg；koh來，koh入一個布棚，tùi hia the̍h出財物去收khǹg。
列王紀下 7 9| Hit時in相kap講，咱所做ê m̄好；今á日是有好消息ê日也咱靜靜；若thèng候到天光，咱tio̍h受罪；來ah，咱tio̍h去報王家知。
列王紀下 7 10| In就去叫顧城門ê，kā in講，阮到A-lân人ê營，看見無一人tī-hia，也無人ê聲seh；只有馬縛teh，驢縛teh，布棚lóng照舊。
列王紀下 7 11| 伊就去叫hiah-ê顧門ê；in就去報王家知。
列王紀下 7 12| 王透暝起來，kā伊ê人臣講，A-lân人tùi-tī咱所做ê，我kā lín講。In知咱iau餓，所以出營盤，埋伏tī田野，講，In出城ê時，咱就活活掠in，來得tio̍h入in ê城。
列王紀下 7 13| 伊ê人臣有一個應王講，Iáu chhun ê馬，就是iáu留 tī城內ê，求你差人牽五隻來，(看ah，馬親像以色列眾人所留tī城內ê；看ah，馬親像以色列眾人受滅ê；) 咱thang差人去看伊。
列王紀下 7 14| 就取兩張車，kap馬，王差人去jip A-lân ê軍兵，講，lín去看bāi leh。
列王紀下 7 15| In就追jip in到約旦，看見滿路lóng是A-lân人緊走ê時所hiat-ka̍k ê衣服器具；使者就tò來回覆王。
列王紀下 7 16| 百姓就出去搶A-lân人ê營盤；Tùi án-ni，一sè-a ê幼麵粉值銀一sià-khek-le̍k；兩sè-a大麥也值銀一sià-khek-le̍k；照耶和華所講ê。
列王紀下 7 17| 王派伊所óa手hit-ê軍長管理城門；百姓tī城門thún踏伊，伊就死，照上帝ê奴僕所講ê，就是王落來見伊ê時所講ê。
列王紀下 7 18| Koh上帝ê奴僕所對王講ê，明á日約略到chit時，tī撒馬利亞ê城門口，兩sè-a大麥值銀一sià-khek-le̍k，一sè-a ê幼麵粉值銀一sià-khek-le̍k；
列王紀下 7 19| koh hit-ê軍長對上帝ê奴僕講，設使耶和華tùi天開窗á，kiám會án-ni mah？上帝ê奴僕講，你beh親目看見，總是食bōe-tio̍h；
列王紀下 7 20| Chit-ê話果然應驗tī伊ê身上；因為百姓tī城門口thún踏伊伊就死。
列王紀下 8 1| 有一個婦人人，以利沙bat hō͘伊ê kiáⁿ koh活ê，也bat kā伊講，起來，你kap你ê全家去tòa你所thang tòa ê所在；因為耶和華命令飢荒臨到，beh tī chit-ê所在七年久。
列王紀下 8 2| 婦人人就起來，照上帝ê奴僕ê話去行；伊kap伊ê家去腓利士人ê地，tòa七年久。
列王紀下 8 3| 七年滿，hit-ê婦人人tùi腓利士地tò來；就出去，beh為家己ê厝宅田園求叫王。
列王紀下 8 4| Hit時王kap上帝ê奴僕ê差用Ki-hap-se講話，講，請你將以利沙所行一切ê大事kā我講。
列王紀下 8 5| Ki-hap-se teh kā王講以利沙怎樣hō͘死ê人koh活；chhàu-khám hit-ê婦人人，就是伊hō͘伊ê kiáⁿ koh活ê，為tio̍h伊ê厝宅田園來求叫王。Ki-hap-se講，我ê主我ê王，chit-ê是hit-ê婦人人，chit-ê是伊ê kiáⁿ，就是以利沙hō͘伊koh活ê。
列王紀下 8 6| 王問hit-ê婦人人，伊就kā伊講；王就為tio̍h伊派一個官員講，見若屬chit-ê婦人人ê，lóng tio̍h還伊；tùi伊離開本所在到今á日，伊ê田園所出產ê，也lóng tio̍h還伊。
列王紀下 8 7| 以利沙來到大馬色；A-lân王Piān-hap-ta̍t teh破病；有人kā王講，上帝ê奴僕來到chia。
列王紀下 8 8| 王就kā Hap-siat講，你帶禮物去見上帝ê奴僕，拜託伊問耶和華看我chit-ê病會活á-bōe？
列王紀下 8 9| Hap-siat就去見伊，用四十隻駱駝載大馬色ta̍k號ê好物做禮物，去khiā tī伊ê面前，講，你ê kiáⁿ A-lân王Piān-hap-ta̍t差我來你chia，講，我chit-ê病會活á-bōe？
列王紀下 8 10| 以利沙kā伊講，你去回覆伊，講，你的確會活；總是耶和華指示我，伊的確beh死。
列王紀下 8 11| 以利沙注目看伊，致到伊見笑；上帝ê奴僕就流目屎。
列王紀下 8 12| Hap-siat講，我ê主啥事流目屎？應講，因為我知你所beh苦楚以色列人ê；用火燒in險要ê所在，用刀thâi死in ê壯丁，siak死in ê嬰á，破開in有身孕ê婦人人。
列王紀下 8 13| Hap-siat講，你ê奴僕是甚麼，不過是一隻狗，thái-thó能行chit-ê大事ah？以利沙應講，耶和華指示我，你beh做A-lân王。
列王紀下 8 14| 伊離開以利沙，tò去伊ê主人hia；主人問伊講，以利沙kā你講甚麼？應講，伊kā我講，你的確會活。
列王紀下 8 15| 隔日伊the̍h厚ê布ùn水，蓋王ê面，王就死。Hap-siat就替伊做王。
列王紀下 8 16| 以色列王A-hap ê kiáⁿ Iok-lâm第五年，Iok-sa-hoat做猶大王ê時，猶大王Iok-sa-hoat ê kiáⁿ Iâ-hô-lâm起頭坐位。
列王紀下 8 17| Iâ-hô-lâm坐位ê時，三十二歲，tī耶路撒冷做王歷過八年。
列王紀下 8 18| 伊行以色列王ê路，kap A-hap ê家無各樣；因為伊娶A-hap ê cha-bó͘-kiáⁿ做bó͘，行耶和華所看做pháiⁿ ê事。
列王紀下 8 19| 總是耶和華，因為伊ê奴僕大衛ê緣故，m̄甘滅猶大，照伊所應允大衛ê話，永遠賞賜一pha燈hō͘伊ê kiáⁿ孫。
列王紀下 8 20| 當Iok-lâm ê年間，Í-tong背叛猶大，脫離伊ê手頭，家己設立王。
列王紀下 8 21| Iok-lâm帶所有ê戰車，過去Sat-ek，透暝起來，phah圍困伊ê Í-tong人kap hiah-ê車長；百姓就逃走，ta̍k-ê tò去伊ê布棚。
列王紀下 8 22| Án-ni，Í-tong人背叛猶大，脫離伊ê手頭，到今á日。Siâng hit時，Li̍p-ná人也背叛。
列王紀下 8 23| Iok-lâm其餘ê事，見伊所行ê，kiám無lóng記tī猶大列王ê記錄mah？
列王紀下 8 24| Iok-lâm kap伊ê列祖同睏，tī大衛城kap伊ê祖同埋葬。伊ê kiáⁿ A-hap-siā續接伊做王。
列王紀下 8 25| 以色列王A-hap ê kiáⁿ Iok-lâm十二年，猶大王Iâ-hô-lâm ê kiáⁿ A-hap-siā起頭坐位。
列王紀下 8 26| A-hap-siā坐位ê時，二十二歲，tī耶路撒冷做王一年；伊ê老母名叫A-tha-lī-ngá，是以色列王Àm-lī ê cha-bó͘孫。
列王紀下 8 27| 伊行A-hap ê家ê路，行耶和華所看做pháiⁿ ê事，kap A-hap ê家無各樣。因為伊是A-hap ê家ê kiáⁿ婿。
列王紀下 8 28| 伊kap A-hap ê kiáⁿ Iok-lâm相kap去Ki-lia̍t ê La̍h-boa̍t，kap A-lân王Hap-siat交戰；A-lân人phah傷Iok-lâm。
列王紀下 8 29| Iok-lâm王tò去Iâ-su-lia̍t，beh醫治伊ê傷，就是伊tī La̍h-boa̍t kap A-lân王Hap-siat交戰ê時，A-lân人phah-tio̍h伊ê。猶大王Iâ-hô-lâm ê kiáⁿ A-hap-siā落去Iâ-su-lia̍t，beh覓(bāi) A-hap ê kiáⁿ Iok-lâm，因為伊有破病。
列王紀下 9 1| 先知以利沙叫先知ê學生一個，kā伊講，你hâ腰，the̍h一瓶油，去Ki-lia̍t ê La̍h-boa̍t。
列王紀下 9 2| 到hia，tio̍h chhē Lêng-sī ê孫，Iok-sa-hoat ê kiáⁿ，Iâ-hō͘，入去，hō͘伊對伊ê兄弟中起來，chhōa伊入內房；
列王紀下 9 3| 將瓶內ê油thîn tī伊ê頭殼，講，耶和華án-ni講，我用油抹你做以色列ê王。你就tio̍h開門逃走，m̄-thang 延chhiân。
列王紀下 9 4| Chit-ê少年人，就是少年ê先知，去Ki-lia̍t ê La̍h-boa̍t。
列王紀下 9 5| 到hia，看見眾軍長teh坐；伊就講，軍長ah，我有tāi-chì beh kā你講。Iâ-hō͘講，Beh kā阮中間甚麼人講？應講，軍長ah，就是你。
列王紀下 9 6| 伊就起來，入去厝內；少年人用油thîn tī伊ê頭殼，kā伊講，耶和華以色列ê上帝án-ni講，我用油抹你，做耶和華ê百姓以色列ê王。
列王紀下 9 7| 你tio̍h phah滅你ê主人A-hap ê家，hō͘我thang報應我ê奴僕chiah-ê先知ê血，以及耶和華眾奴僕ê血，就是tī Iâ-sé-piat ê手所做ê。
列王紀下 9 8| 因為A-hap全家beh lóng滅無；我beh剪除屬A-hap ê ta-po͘丁，無論受拘束ê，á是自由ê，tī以色列中。
列王紀下 9 9| 我beh hō͘ A-hap ê家親像Nî-pat ê kiáⁿ Iâ-lô-phò-àm ê家，也親像A-hi-ngá ê kiáⁿ Pa-sa ê家。
列王紀下 9 10| Tī Iâ-su-lia̍t ê園，狗beh食Iâ-sé-piat，無人埋葬伊。少年人就開門逃走。
列王紀下 9 11| Iâ-hō͘出去，到伊ê主人ê奴僕hia；有一人問伊講，Lóng平安無？chit-ê siáu-ê來chhē你甚麼tāi-chì ah？伊kā in講，Lín bat hit-ê人，也知伊所講ê。
列王紀下 9 12| In講，無影，你tio̍h kā阮講。應講，伊án-ni，án-ni kā我講；伊講，耶和華án-ni講，我用油抹你做以色列ê王。
列王紀下 9 13| In趕緊，ta̍k人用家己ê衫鋪tī崎á ê 頂層，hē tī Iâ-hō͘ ê下面；in pûn哨角講，Iâ-hō͘做王lah。
列王紀下 9 14| Án-ni Lêng-sī ê孫，Iok-sa-hoat ê kiáⁿ，Iâ-hō͘背叛Iok-lâm。(Iok-lâm kap以色列眾人bat把守Ki-lia̍t ê La̍h-boa̍t，因為A-lân王Hap-siat ê緣故。
列王紀下 9 15| 總是Iok-lâm王tò去Iâ-su-lia̍t，醫治伊ê傷，就是伊tī kap A-lân王Hap-siat交戰ê時，A-lân人phah-tio̍h伊ê。) Iâ-hō͘講，Lín ê意思若是án-ni，就m̄-thang容允人走出城，去Iâ-su-lia̍t報消息。
列王紀下 9 16| Iâ-hō͘就坐車，去Iâ-su-lia̍t，因為Iok-lâm倒tī-hia。猶大王A-hap-siā已經落去覓Iok-lâm。
列王紀下 9 17| 有一個守望ê khiā tī Iâ-su-lia̍t ê樓頂，看見Iâ-hō͘ ê軍隊來，就講，我看見一陣軍隊。Iok-lâm講，差一個騎馬ê去接伊，續問伊講，平安mah？
列王紀下 9 18| 騎馬ê去接伊講，王án-ni講，是平安mah？Iâ-hō͘講，平安á無，kap你甚麼干涉？你oat來tè我ê後面。守望ê koh講，使者到in hia，總是無倒tńg來。
列王紀下 9 19| 王koh 差一個騎馬ê去，伊到in hia，講，王án-ni講，是平安mah？Iâ-hō͘講，平安á無，kap你甚麼干涉？你oat來tè我ê後面。
列王紀下 9 20| 守望ê koh講，伊到in hia，也無倒tńg來；趕車ê款親像Lêng-sī ê孫Iâ-hō͘ teh趕；因為伊趕真狂。
列王紀下 9 21| Iok-lâm講，套車；就套伊ê車。以色列王Iok-lâm kap猶大王A-hap-siā出去；ta̍k-ê坐家己ê車出去接Iâ-hō͘；tī Iâ-su-lia̍t人Ná-po̍k ê園tú-tio̍h伊。
列王紀下 9 22| Iok-lâm見tio̍h Iâ-hō͘就講，Iâ-hō͘ ah，是平安mah？伊應講，你ê老母Iâ-sé-piat ê淫行邪術hiah-chōe iáu tī-teh，thái會平安？
列王紀下 9 23| Iok-lâm就oa̍t-tńg伊ê車走，kā A-hap-siā講，A-hap-siā ah，有謀反lah。
列王紀下 9 24| Iâ-hō͘盡力開弓，射tio̍h Iok-lâm ê飯匙骨中；箭對伊ê心thàng出去。伊就lek落車內。
列王紀下 9 25| Iâ-hō͘ kā伊ê軍長Pit-kah講，你將伊hiat tī Iâ-su-lia̍t人Ná-po̍k ê園裡；你tio̍h記得你我相kap坐車tè伊ê老父A-hap ê時，耶和華對伊所讖語ê；
列王紀下 9 26| 耶和華講，我昨日有看見Ná-po̍k ê血，kap伊ê kiáⁿ ê血；耶和華koh講，Tī chit坵園我beh報應你。Taⁿ tio̍h將伊hiat tī hit坵園，照耶和華所講ê。
列王紀下 9 27| 猶大王A-hap-siā看見án-ni，就tùi園ê厝ê路逃走。Iâ-hō͘ jip伊，講，也tio̍h phah死伊tī車內；到óa近Í-pek-liân上Ko-jíⁿ ê山坪phah傷伊。伊走到Bí-kiat-to，就死tī-hia。
列王紀下 9 28| 伊ê奴僕用車載伊到耶路撒冷，葬tī伊ê墓，kap伊ê列祖，tī大衛ê城。
列王紀下 9 29| Tī A-hap ê kiáⁿ Iok-lâm十一年，A-hap-siā起頭做猶大王。
列王紀下 9 30| Iâ-hō͘到Iâ-su-lia̍t，Iâ-sé-piat聽見，就畫目眉、梳頭，àⁿ tī窗á teh看。
列王紀下 9 31| Iâ-hō͘入門ê時，Iâ-sé-piat講，thâi死主人ê Sim-lī ah，平安mah？
列王紀下 9 32| Iâ-hō͘ kia̍h頭ǹg窗á看，講，Chī-chūi為我，是誰 ah？有兩三個太監àⁿ落看伊。
列王紀下 9 33| Iâ-hō͘講，kā伊chhia落來；in就chhia伊落來；伊ê血chōaⁿ-tio̍h牆壁kap馬；就用腳踏伊。
列王紀下 9 34| Iâ-hō͘入去，也食也lim，講，lín去看hit-ê受咒詛ê婦人人，續埋葬伊，因為伊是王ê cha-bó͘-kiáⁿ。
列王紀下 9 35| In去beh葬伊；kan-ta chhē-tio̍h伊ê頭殼骨，kap腳，kap手掌nā-tiāⁿ。
列王紀下 9 36| In tò來回覆伊；Iâ-hō͘就講，這就是耶和華託伊ê奴僕Thê-su-pí人以利亞所講ê話，講，Tī Iâ-su-lia̍t ê園，狗beh食Iâ-sé-piat ê肉。
列王紀下 9 37| Koh Iâ-sé-piat ê身屍beh tī Iâ-su-lia̍t ê園親像糞tī土面，致到人無beh講，這是Iâ-sé-piat。
列王紀下 10 1| A-hap有七十個kiáⁿ tī撒馬利亞。Iâ-hō͘寫phoe寄去撒馬利亞，hō͘ Iâ-su-lia̍t hiah-ê首領，長老，kap hiah-ê撫養A-hap ê眾kiáⁿ ê；
列王紀下 10 2| phoe講，Lín ê主人hiah-ê kiáⁿ kap lín tī-hia，lín koh有車馬kap堅固ê城，kap器械；
列王紀下 10 3| chit張phoe到lín hia ê時，就tio̍h tī lín主人hiah-ê kiáⁿ ê中間，揀一個gâu koh妥當ê，hō͘伊坐in老父ê位，lín也thang為lín主人ê家交戰。
列王紀下 10 4| In真驚，相kap講，看ah，兩個王tī伊ê面前尚且khiā-bōe-tiâu，咱thái-thó khiā-ōe-tiâu？
列王紀下 10 5| 管家ê，kap城守，kap hiah-ê長老，kap撫養hiah-ê kiáⁿ ê，差人去見伊â-hō͘，講，阮是你ê奴僕，見你所kā阮講ê，阮beh行，阮無beh設立人做王，你所看做好ê，thang行伊。
列王紀下 10 6| 伊koh寫phoe hō͘ in講，Lín若為我，聽thàn我ê話，tio̍h取lín ê主人hiah-ê kiáⁿ ê頭殼，明á日chit時，　來Iâ-su-lia̍t我chia。王ê kiáⁿ七十人kap城內尊貴ê人，就是撫養in ê，相kap tòa。
列王紀下 10 7| Phoe一下到，in就掠王ê kiáⁿ七十人，一盡thâi死，將頭殼hē tī筐裡，送到Iâ-su-lia̍t Iâ-hō͘ hia。
列王紀下 10 8| 有一個使者來kā伊講，In帶王hiah-ê kiáⁿ ê頭殼來。Iâ-hō͘講，將in疊做兩堆，hē tī城門口，到明á早起。
列王紀下 10 9| 隔早起，Iâ-hō͘出來，khiā-teh，kā眾百姓講，Lín lóng是公義；看ah，我背叛我ê主人，thâi死伊，總是thâi死chiah-ê眾人ê是是誰 ah？
列王紀下 10 10| Taⁿ thang知耶和華ê話，就是耶和華論A-hap ê家所講ê，無一句phah ka-la̍uh；因為耶和華託伊ê奴僕以利亞所講ê話，lóng有做成。
列王紀下 10 11| 屬A-hap ê家，tī Iâ-su-lia̍t所chhun ê人，kap伊ê 大臣、親密ê朋友、祭司，Iâ-hō͘一盡thâi in，無留一個。
列王紀下 10 12| Iâ-hō͘起來，去到撒馬利亞。
列王紀下 10 13| Tī路裡到牧者剪羊毛ê厝，tú-tio̍h猶大王A-hap-siā ê兄弟，問in講，Lín是甚麼人？應講，阮是A-hap-siā ê兄弟；taⁿ落去beh請安王ê kiáⁿ kap王后ê kiáⁿ。
列王紀下 10 14| 伊講，活活掠in。In就活活掠in，tī剪羊毛ê厝ê坑á邊thâi死in，共四十二人，無留一個。
列王紀下 10 15| Iâ-hō͘ tùi hia去，tú-tio̍h Lī-kah ê kiáⁿ，Iok-ná-ta̍t，來接伊；Iâ-hō͘請安伊，對伊講，你ê心正直ǹg我，親像我ê心ǹg你ê心á無？Iok-ná-ta̍t應講，是。Iâ-hō͘講，若是án-ni，伸你ê手hō͘我。伊就伸手hō͘伊。伊就牽伊上車。
列王紀下 10 16| Iâ-hō͘講，你kap我相kap去，看我為tio̍h耶和華ê熱心。就hō͘伊坐tī伊ê車。
列王紀下 10 17| 到撒馬利亞就thâi死見若屬A-hap所chhun tī撒馬利亞ê，一盡滅伊，照耶和華對以利亞所講ê話。
列王紀下 10 18| Iâ-hō͘招集眾百姓，kā in講，A-hap服事Pa-le̍k iáu是小khóa，Iâ-hō͘ beh大大服事伊。
列王紀下 10 19| 所以tio̍h召Pa-le̍k眾先知，kap一切服事Pa-le̍k ê，kap伊lóng總ê祭司，來我chia，m̄-thang kiám一人，因為我beh獻大ê祭祀hō͘ Pa-le̍k；見若無來ê，bōe得tio̍h活。Iâ-hō͘ án-ni行是用詭計，beh一盡thâi死拜Pa-le̍k ê人。
列王紀下 10 20| Iâ-hō͘講，Tio̍h為Pa-le̍k宣布嚴肅會。In就宣布。
列王紀下 10 21| Iâ-hō͘差人遍行以色列地；拜Pa-le̍k ê人lóng chiâu到，無一個無來。In就入Pa-le̍k ê廟；Pa-le̍k ê廟內，tùi chit-pêng到hit-pêng，人滿滿。
列王紀下 10 22| Iâ-hō͘吩咐掌禮服ê人講，The̍h禮服出來hō͘一切拜Pa-le̍k ê人穿。伊就the̍h禮服出來hō͘ in。
列王紀下 10 23| Iâ-hō͘ kap Lī-kah ê kiáⁿ，Iok-ná-ta̍t，入Pa-le̍k ê廟；kā拜Pa-le̍k ê人講，Lín tio̍h查看，tī lín ê中間m̄-thang有服事耶和華ê人，kan-ta拜Pa-le̍k ê人nā-tiāⁿ。
列王紀下 10 24| In入去beh獻祭祀燒祭。Iâ-hō͘事先安置八十人tī外面，講，我將chiah-ê人交tī lín ê手，若一人走去，放伊走ê人伊ê命tio̍h賠命。
列王紀下 10 25| Iâ-hō͘獻燒祭明白就kā後衛兵kap hiah-ê軍長講，Lín入去thâi in，m̄-thang容允一人出來。In就用刀thâi in；後衛兵kap軍長hiat身屍出去；就去到Pa-le̍k廟ê城。
列王紀下 10 26| In將Pa-le̍k廟內ê柱像the̍h出來燒。
列王紀下 10 27| In毀壞Pa-le̍k ê柱像，毀壞Pa-le̍k ê廟，用伊做廁池到今á日。
列王紀下 10 28| Án-ni Iâ-hō͘ tī以色列中滅無Pa-le̍k。
列王紀下 10 29| 總是Iâ-hō͘無離開Nî-pat ê kiáⁿ Iâ-lô-phò-àm ê罪，就是伊所用hō͘以色列犯罪ê，就是拜Pek-te̍k-lī kap Tàn所有金ê牛á。
列王紀下 10 30| 耶和華kā Iâ-hō͘講，因為你行好成我所看做好ê，照我ê心意款待A-hap ê家，你ê kiáⁿ孫beh坐以色列ê國位歷過四代。
列王紀下 10 31| 總是Iâ-hō͘無專心遵守來行耶和華以色列ê上帝ê律法，無離開Iâ-lô-phò-àm ê罪，就是所用來hō͘以色列人犯罪ê。
列王紀下 10 32| Hit-tia̍p耶和華起頭割以色列國，hō͘伊khah細；Hap-siat攻擊以色列ê四境；
列王紀下 10 33| tùi約旦河東勢，Ki-lia̍t ê全地，Ka-tek人，Liû-piān人，Má-ná-se人ê地，tùi近A-lùn山谷ê A-lô-jíⁿ，就是Ki-lia̍t kap Pa-san。
列王紀下 10 34| Iâ-hō͘其餘ê事，見伊所行ê，kap伊ê能力，kiám無lóng記tī以色列chiah-ê王ê記錄mah？
列王紀下 10 35| Iâ-hō͘ kap伊ê列祖同睏；in埋葬伊tī撒馬利亞。伊ê kiáⁿ Iok-hap-su續接伊做王。
列王紀下 10 36| Iâ-hō͘ tī撒馬利亞做以色列王ê時歷過二十八年。
列王紀下 11 1| A-hap-siā ê老母，A-tha-lī-ngá，看見伊ê kiáⁿ已經死，就起來剿滅一盡ê王親。
列王紀下 11 2| 總是Iok-lâm王ê cha-bó͘-kiáⁿ，A-hap-siā ê姊妹，Iok-sī-pa，將A-hap-siā ê kiáⁿ，Iok-a-si，tùi hiah-ê受thâi ê王kiáⁿ中偷抱出來，將伊kap伊ê奶母khǹg tī睏房裡；in對A-tha-lī-ngá蓋密伊，hō͘伊無受thâi。
列王紀下 11 3| 後來kap伊相kap khǹg tī耶和華ê殿歷過六年久；A-tha-lī-ngá管理hit-ê地方。
列王紀下 11 4| 到第七年，Iâ-hô-iâ-tāi差人叫Ka-lī族kap後衛兵ê百總，chhōa in入耶和華ê殿到伊hia，就kap in立約，hō͘ in tī耶和華ê殿chiù-chōa，koh用王ê kiáⁿ hō͘ in看。
列王紀下 11 5| Koh吩咐in講，Lín tio̍h án-ni行；見若lín tī安歇日入來ê三份一tio̍h顧守王宮；
列王紀下 11 6| 三份一tio̍h tī So͘-ní ê門；三份一tio̍h tī後衛兵後面ê門；án-ni顧守王宮，阻止人出入。
列王紀下 11 7| 見若lín tī安歇日出去ê兩份tio̍h顧守耶和華ê殿，tī王ê四圍。
列王紀下 11 8| Lín ta̍k人手kia̍h ke-si四圍保護王；見若人入lín ê班列ê，tio̍h hō͘伊死；王出，王入ê時，lín tio̍h跟隨伊。
列王紀下 11 9| Hiah-ê百總照祭司Iâ-hô-iâ-tāi一切所命令ê去行；ta̍k人帶in輪tio̍h安歇日入來ê人kap in輪tio̍h安歇日出去ê人來到祭司Iâ-hô-iâ-tāi hia。
列王紀下 11 10| 祭司就將耶和華殿內所khǹg大衛王ê鎗kap屏牌交hō͘ hiah-ê百總。
列王紀下 11 11| 後衛兵手裡kia̍h ke-si，tī壇kap殿hia，tùi殿ê chiàⁿ-pêng到殿ê tò-pêng，khiā tī王ê四圍。
列王紀下 11 12| 祭司chhōa王ê kiáⁿ出來，kā伊戴冕旒將律法ê冊hō͘伊；用油抹伊，設立伊做王；in就phah手掌講，願王萬歲。
列王紀下 11 13| A-tha-lī-ngá聽見後衛兵kap百姓ê聲，就到百姓hia，入耶和華ê殿；
列王紀下 11 14| 看見王照例khiā tī柱邊，軍長kap pûn號頭ê，khiā tī王ê左右；國內眾百姓歡喜，pûn號頭。A-tha-lī-ngá就拆裂伊ê衫，hoah講，反叛ah，反叛ah。
列王紀下 11 15| 祭司Iâ-hô-iâ-tāi吩咐管轄軍隊ê百總，對in講，Tùi班列ê中間趕伊出去，見若tè伊ê，tio̍h用刀thâi死伊；因為祭司講，M̄-thang tī耶和華ê殿thâi伊。
列王紀下 11 16| In閃開雙pêng hō͘伊去；伊tùi上到王宮ê馬路去，tī-hia受thâi。
列王紀下 11 17| Iâ-hô-iâ-tāi就tī耶和華kap王kap百姓ê中間立約，hō͘ in做耶和華ê百姓；koh tī王kap百姓ê中間立約。
列王紀下 11 18| Tùi án-ni，國內ê眾百姓到Pa-le̍k ê廟，拆毀伊；phah碎hiah-ê壇kap偶像，koh tī壇前phah死Pa-le̍k ê祭司Má-thán。祭司設官員來顧守耶和華ê殿。
列王紀下 11 19| Koh chhōa百總kap Ka-lī族kap後衛兵。以及國內眾百姓；in tùi耶和華ê殿chhōa王落來，tùi後衛兵ê門路入王宮。伊就坐王位。
列王紀下 11 20| 國內ê百姓lóng歡喜，thong城lóng安靜；in tī王宮hia，用刀thâi死A-tha-lī-ngá。
列王紀下 11 21| Iok-a-si坐位ê時七歲。
列王紀下 12 1| Iâ-hō͘第七年，Iok-a-si坐位；tī耶路撒冷做王歷過四十年；伊ê老母名叫Se-pí-a，是別是巴人。
列王紀下 12 2| Iok-a-si得tio̍h祭司Iâ-hô-iâ-tāi教示，一生行耶和華看做好ê事。
列王紀下 12 3| 總是山頭廟無廢無；百姓iáu獻祭燒香tī山頭廟。
列王紀下 12 4| Iok-a-si kā眾祭司講，見若獻tī耶和華ê殿分別做聖ê物，所值ê銀，就是通用ê銀，á是ta̍k人應該納ê身價銀，á是心所願獻tī耶和華殿ê銀；
列王紀下 12 5| 祭司ta̍k人tio̍h tùi所bat ê人收來，修理殿破壞ê所在；無論甚麼所在破壞，lóng tio̍h修理。
列王紀下 12 6| 總是Iok-a-si王二十三年，祭司iáu未修理殿破壞ê所在。
列王紀下 12 7| 所以Iok-a-si王召祭司Iâ-hô-iâ-tāi，kap其餘ê祭司來，kā in講，Lín怎樣無修理殿破壞ê所在ah？Taⁿ lín m̄-thang koh tùi所bat ê人收銀，tio̍h交出hit-ê銀，修理殿破壞ê所在。
列王紀下 12 8| 眾祭司答應m̄ koh收百姓ê銀，也無修理殿破壞ê所在。
列王紀下 12 9| 祭司Iâ-hô-iâ-tāi取一個櫃，tī櫃蓋鑿一孔，hē tī壇邊，tī入耶和華殿ê chiàⁿ-pêng；把門ê祭司將帶入耶和華殿ê銀hē tī櫃內。
列王紀下 12 10| In看見櫃內ê銀已經chōe，王ê書記kap大祭司上來，將耶和華殿內所得tio̍h ê銀，款tī袋á內，來算秤(phêng)伊。
列王紀下 12 11| 將所秤ê銀交hō͘做工ê，就是耶和華殿內辦事ê人；in就將伊發hō͘修理耶和華殿ê木匠，kap建築ê人；
列王紀下 12 12| kap土匠、石匠，也beh買柴料kap過phah ê石，修理耶和華殿破壞ê所在，以及修理殿ê雜費。
列王紀下 12 13| 總是hit-ê帶來入耶和華殿ê銀，無用伊來做耶和華殿內ê銀杯、剪刀、碗、號頭，kap ta̍k號金器銀器；
列王紀下 12 14| 就將hit-ê銀交hō͘做工ê人，修理耶和華ê殿。
列王紀下 12 15| Koh將銀交hō͘所經手ê人，hō͘伊發hō͘做工人，無kap in算賬；因為in做tāi-chì誠實。
列王紀下 12 16| 獨獨補過失祭ê銀，贖罪祭ê銀，無帶入耶和華ê殿，是歸祭司。
列王紀下 12 17| Hit時A-lân王Hap-siat上去攻擊Ka-te̍k，the̍h伊，就定tio̍h意思上去攻擊耶路撒冷。
列王紀下 12 18| 猶大王Iok-a-si將伊ê列祖猶大王Iok-sa-hoat、Iâ-hô-lâm、A-hap-siā所獻做聖ê物，kap伊本身所獻做聖ê物，以及耶和華ê殿kap王宮府庫所有ê金，lóng送hō͘ A-lân王Hap-siat；伊就無上來耶路撒冷。
列王紀下 12 19| Iok-a-si其餘ê事，見伊所行ê，kiám無lóng記tī猶大列王ê記錄mah？
列王紀下 12 20| 伊ê人臣起來，背叛，thâi死Iok-a-si，tī落去Sek-la̍h Bí-lô ê厝。
列王紀下 12 21| 伊ê人臣，就是Sī-bí-ap ê kiáⁿ Iok-sat-kah，kap Sok-be̍k ê kiáⁿ Iok-sat-poa̍t thâi死伊；人埋葬伊tī大衛ê城，kap伊ê列祖siâng位；伊ê kiáⁿ A-má-siā續接伊做王。
列王紀下 13 1| 猶大王A-hap-siā ê kiáⁿ Iok-a-si二十三年，Iâ-hō͘ ê kiáⁿ Iok-hap-su tī撒馬利亞坐位，做以色列王，共十七年。
列王紀下 13 2| 伊行耶和華所看做pháiⁿ ê事，thàn Nî-pat ê kiáⁿ Iâ-lô-phò-àm hō͘以色列人犯罪hit-ê罪，lóng無離開伊。
列王紀下 13 3| 耶和華就受氣到以色列人，常常交in tī A-lân王Hap-siat ê手，kap Hap-siat ê kiáⁿ Piān-hap-ta̍t ê手。
列王紀下 13 4| Iok-hap-su懇求耶和華，耶和華聽伊；因為伊看見以色列人受制壓，就是A-lân王制壓in。
列王紀下 13 5| (耶和華賞賜以色列一個拯救ê，hō͘ in脫離A-lân人ê手。以色列人就照舊khiā起in ê布棚。
列王紀下 13 6| 總是in無離開Iâ-lô-phò-àm ê家ê罪，就是hō͘以色列人犯罪ê，猶原án-ni去行；撒馬利亞ê A-sià-la̍h iáu留teh。)
列王紀下 13 7| 伊tī百姓中只有留馬兵五十，戰車十張，步兵一萬，因為A-lân王有滅伊n，thún踏in，親像五穀場ê土沙。
列王紀下 13 8| Iok-hap-su其餘ê事，見伊所行ê，kap伊ê能力，kiám無lóng記tī以色列chiah-ê王ê記錄mah？
列王紀下 13 9| Iok-hap-su kap伊ê列祖同睏，人埋葬伊tī撒馬利亞；伊ê kiáⁿ Iok-a-si續接伊做王。
列王紀下 13 10| 猶大王Iok-a-si三十七年，Iok-hap-su ê kiáⁿ Iok-â-si tī撒馬利亞坐位，做以色列王，共十六年。
列王紀下 13 11| 伊行耶和華所看做pháiⁿ ê事，無離開Nî-pat ê kiáⁿ Iâ-lô-phò-àm ê罪，就是伊hō͘以色列人犯罪ê；猶原án-ni行。
列王紀下 13 12| Iok-a-si其餘ê事，見伊所行ê，以及伊kap猶大王A-má-siā交戰ê能力，kiám無lóng記tī以色列chiah-ê王ê記錄mah？
列王紀下 13 13| Iok-a-si kap伊ê列祖同睏；Iâ-lô-phò-àm坐伊ê位。Iok-a-si kap以色列chiah-ê王相kap葬tī撒馬利亞。
列王紀下 13 14| 以利沙患tio̍h破病，就是beh死ê病；以色列王Iok-a-si落來看伊，àⁿ tī伊ê面啼哭，講，我ê父ah，我ê父ah，以色列ê戰車kap伊ê馬兵ah。
列王紀下 13 15| 以利沙kā伊講，你kia̍h弓箭。伊就kia̍h弓kap箭。
列王紀下 13 16| Koh kā以色列王講，你用手拔弓；伊就用手拔伊。
列王紀下 13 17| 以利沙按手tī王ê手，講，你開ǹg東四個窗á。伊就開。以利沙講，射箭。伊就射箭。以利沙講，這是耶和華thâi贏ê箭，就是thâi贏A-lân人ê箭，因為你beh tī A-hut攻擊A-lân人，到一盡滅伊n。
列王紀下 13 18| Koh講，Kia̍h hiah-ê箭；伊就kia̍h伊。伊koh kā以色列王講，Phah地。伊phah三pái就soah。
列王紀下 13 19| 上帝ê奴僕受氣伊講，你hit-tia̍p tio̍h phah五六pái，就會攻擊A-lân，到伊一盡滅；taⁿ只有能phah敗A-lân人三pái。
列王紀下 13 20| 以利沙死了，人kā伊埋葬；到新年，有Mô͘-ap kui陣人侵犯境界。
列王紀下 13 21| 有人tú-á teh埋葬死人，忽然看見kui陣人，就將死人hiat tī以利沙ê墓；死人一下kha̍p-tio̍h以利沙ê骨頭，就koh活起來khiā。
列王紀下 13 22| Iok-hap-su ê年間，A-lân王Hap-siat ta̍uh-ta̍uh制壓以色列人。
列王紀下 13 23| 總是耶和華因為伊kap亞伯拉罕、以撒、雅各所立ê約，猶原施恩hō͘以色列，憐憫in，眷顧in，m̄甘剿滅伊n，iáu未趕逐in離開祂ê面前。
列王紀下 13 24| A-lân王Hap-siat死，伊ê kiáⁿ Piān-hap-ta̍t續接伊做王。
列王紀下 13 25| 前Hap-siat kap Iok-a-si ê老父Iok-hap-su交戰，對伊ê手the̍h去kúi-nā ê城；taⁿ Iok-hap-su ê kiáⁿ Iok-a-si tùi Hap-siat ê kiáⁿ Piān-hap-ta̍t ê手the̍h 倒tńg。Iok-a-si phah伊三pái，克服以色列hiah-ê城。
列王紀下 14 1| 以色列王Iok-hap-su ê kiáⁿ Iok-a-si第二年，猶大王Iok-a-si ê kiáⁿ A-má-siā坐位。
列王紀下 14 2| 伊坐位ê時，二十五歲；tī耶路撒冷做王共二十九年；伊ê老母名叫Iok-iâ-tàn，是耶路撒冷人。
列王紀下 14 3| A-má-siā行耶和華看做好ê事；總是無親像伊ê祖大衛，就是照伊ê老父Iok-a-si一切所行ê去行。
列王紀下 14 4| 總是山頭壇iáu未廢無；百姓猶原獻祭燒香tī山頭壇。
列王紀下 14 5| 前hiah-ê人臣thâi死伊ê老父，猶大王，taⁿ國權一下堅固，就kā in thâi死。
列王紀下 14 6| 總是無thâi死in ê kiáⁿ，照摩西律法ê冊所記載，耶和華命令講，M̄-thang因為kiáⁿ來thâi死老父，也m̄-thang因為老父來thâi死kiáⁿ；ta̍k人tio̍k因為本身ê罪來死。
列王紀下 14 7| A-má-siā tī鹽ê山谷thâi死伊2-tong人一萬，koh攻取Se-la̍h，改名叫Iok-thiap，到今á日。
列王紀下 14 8| Hit時A-má-siā差使者去見Iâ-hō͘ ê孫，Iok-hap-su ê kiáⁿ，以色列王Iok-a-si，講，來ah，咱兩人相見面tī戰場。
列王紀下 14 9| 以色列王Iok-a-si差使者去見猶大王A-má-siā講，黎巴嫩ê草刺差使者去見黎巴嫩ê柏香樹，講，用你ê cha-bó͘-kiáⁿ hō͘我ê kiáⁿ做bó͘；後來黎巴嫩有一隻野獸經過，thún踏hit-ê草刺。
列王紀下 14 10| 你已經phah贏Í-tong，心就驕傲；你掠chit-ê做榮光，tī家內安然khiā起就好；啥事起事惹災厄，hō͘本身kap猶大國相kap倒壞ah？
列王紀下 14 11| 總是A-má-siā m̄肯聽。Tùi án-ni，以色列王Iok-a-si上來；tī猶大ê Pek-sī-be̍k kap猶大王A-má-siā相見面tī戰場。
列王紀下 14 12| 猶大thâi輸tī以色列ê面前；ta̍k人走tò去in ê布棚。
列王紀下 14 13| 以色列王Iok-a-si tī Pek-sī-be̍k掠tio̍h A-hap-siā ê孫，Iok-a-si ê kiáⁿ，猶大王A-má-siā，就來到耶路撒冷，拆毀耶路撒冷ê城牆，tùi Í-hoat-liân門到角門，共四百肘；
列王紀下 14 14| koh將耶和華殿內kap王宮府庫所有ê金銀kap器具，lóng the̍h去；koh帶人去做準當，就tò去撒馬利亞。
列王紀下 14 15| Iok-a-si其餘ê事，見伊所行ê，kap伊ê能力，以及kap猶大王A-má-siā交戰ê事，kiám無lóng記tī以色列chiah-ê王ê記錄mah？
列王紀下 14 16| Iok-a-si kap伊ê列祖同睏，kap以色列chiah-ê王相kap葬tī撒馬利亞；伊ê kiáⁿ Iâ-lô-phò-àm續接伊做王。
列王紀下 14 17| 以色列王Iok-hap-su ê kiáⁿ Iok-a-si死了，猶大王Iok-a-si ê kiáⁿ A-má-siā iáu活十五年。
列王紀下 14 18| A-má-siā其餘ê事，kiám無lóng記tī猶大列王ê記錄mah？Tī耶路撒冷有人結黨beh害A-má-siā。
列王紀下 14 19| 伊就走到拉結，in差人jip伊到拉結，thâi死伊tī-hia。
列王紀下 14 20| 人就用馬載伊到耶路撒冷，kap伊ê列祖葬tī大衛ê城。
列王紀下 14 21| 猶大眾百姓設立A-sat-lī-ngá續接伊ê老父A-má-siā做王。Hit時伊十六歲。
列王紀下 14 22| A-má-siā王kap伊ê列祖同睏了後，A-sat-lī-ngá起Í-la̍h-tha，hō͘伊猶原kui猶大國管轄。
列王紀下 14 23| 猶大王Iok-a-si ê kiáⁿ A-má-siā十五年，以色列王Iok-a-si ê kiáⁿ Iâ-lô-phò-am3ti7撒馬利亞坐位，共做王四十一年。
列王紀下 14 24| 伊行耶和華看做pháiⁿ ê事，無離開Nî-pat ê kiáⁿ Iâ-lô-phò-àm hō͘以色列犯罪ê。
列王紀下 14 25| 伊恢復以色列交界ê地，tùi Hap-má-kháu到A-la̍h-pa海，照耶和華以色列ê上帝託伊ê奴僕Ka-te̍k-hi-hut人，A-bí-thài ê kiáⁿ，先知約拿所講ê話。
列王紀下 14 26| 因為耶和華看見以色列人真艱苦，無論受拘束ê，自由ê，lóng無lah，也無人幫贊以色列。
列王紀下 14 27| 耶和華bē-bat講beh擦消以色列ê名tī天下；就託Iok-a-si ê kiáⁿ Iâ-lô-phò-àm ê手來救in。
列王紀下 14 28| Iâ-lô-phò-àm其餘ê事，見伊所行ê，kap伊ê能力，伊怎樣交戰，怎樣復到大馬色kap Hap-má，就是前屬猶大ê，hō͘ in koh 歸以色列，kiám無lóng記tī以色列chiah-ê王ê記錄mah？
列王紀下 14 29| Iâ-lô-phò-àm kap伊ê列祖以色列chiah-ê王同睏；伊ê kiáⁿ Sat-ka-lī-ngá續接伊做王。
列王紀下 15 1| 以色列王Iâ-lô-phò-àm二十七年，猶大王A-má-siā ê kiáⁿ A-sat-lī-ngá坐位。
列王紀下 15 2| 伊坐位ê時，十六歲；tī耶路撒冷做王共五十二年。伊ê老母名叫Iâ-khó-lī-ngá，是耶路撒冷人。
列王紀下 15 3| 伊行耶和華所看做好ê事，照伊ê老父A-má-siā一切ê所行。
列王紀下 15 4| 總是山頭壇iáu無廢去，百姓猶原獻祭燒香tī山頭壇。
列王紀下 15 5| 耶和華就phah王，hō͘伊thái-ko，到伊死ê日，伊就另外厝khiā起。伊ê kiáⁿ Iok-thán管理家事，治理國民。
列王紀下 15 6| A-sat-lī-ngá其餘ê事，見伊所行ê，kiám無lóng記tī猶大列王ê記錄mah？
列王紀下 15 7| A-sat-lī-ngá kap伊ê祖同睏，kap伊ê祖葬tī大衛ê城。伊ê kiáⁿ Iok-thán續接伊做王。
列王紀下 15 8| 猶大王A-sat-lī-ngá三十八年，Iâ-lô-phò-àm ê kiáⁿ Sat-ka-lī-ngá tī撒馬利亞做以色列王六月日。
列王紀下 15 9| 伊行耶和華看做pháiⁿ ê事，照伊ê列祖所行ê，無離開Nî-pat ê kiáⁿ Iâ-lô-phò-àm ê罪，就是hō͘以色列犯罪ê。
列王紀下 15 10| Ngá-pí ê kiáⁿ Sa-li王背叛伊，tī百姓ê面前phah伊，thâi伊，篡伊ê位。
列王紀下 15 11| Sat-ka-lī-ngá其餘ê事，lóng記tī以色列chiah-ê王ê記錄。
列王紀下 15 12| 這是前耶和華kā Iâ-hō͘講ê話，講，你ê kiáⁿ孫beh坐以色列ê國位到四代，chit-ê話án-ni應驗。
列王紀下 15 13| 猶大王O͘-se-ngá三十九年，Ngá-pí ê kiáⁿ Sa-li王坐位，tī撒馬利亞做王一月日。
列王紀下 15 14| Ka-tí ê kiáⁿ Bí-ná-hiān tùi Tek-sat上去撒馬利亞，phah Ngá-pí ê kiáⁿ Sa-li王tī撒馬利亞，thâi死伊，篡伊ê位。
列王紀下 15 15| Sa-liông其餘ê事，kap伊背叛ê情形，lóng記tī以色列chiah-ê王ê記錄。
列王紀下 15 16| Hit時Bí-ná-hiān phah Thê-húi-sat，kap見若tī in中間ê，kap伊ê四境，tùi Tek-sat起；因為in無kā伊開城門，所以phah伊，也破開in中間一切有身孕ê婦人人。
列王紀下 15 17| 猶大王A-sat-lī-ngá三十九年，Ka-tí ê kiáⁿ Bí-ná-hiān坐位，tī撒馬利亞做以色列王，共十年。
列王紀下 15 18| 伊行耶和華所看做pháiⁿ ê事，一世人無離開Nî-pat ê kiáⁿ Iâ-lô-phò-àm ê罪，就是hō͘以色列犯罪ê。
列王紀下 15 19| 亞述王Phó͘-le̍k來攻擊chit-ê土地。Bí-ná-hiān用銀一千tha-liân-tek hō͘ Phó͘-le̍k，ài伊幫贊來堅固伊ê國權。
列王紀下 15 20| Bí-ná-hiān tùi以色列一切ê大好額人，強派chiah-ê銀，kah ta̍k人出銀五十sià-khek-le̍k，送hō͘亞述王。Tùi án-ni，亞述王tò去，無tiàm hit所在。
列王紀下 15 21| Bí-ná-hiān其餘ê事，見伊所行ê，kiám無lóng記tī以色列chiah-ê王ê記錄mah？
列王紀下 15 22| Bí-ná-hiān kap伊ê列祖同睏；伊ê kiáⁿ Pí-ka-hat續接伊做王。
列王紀下 15 23| 猶大王A-sat-lī-ngá五十年，Bí-ná-hiān ê kiáⁿ Pí-ka-hat tī撒馬利亞做以色列王，共兩年。
列王紀下 15 24| 伊行耶和華所看做pháiⁿ ê事；無離開Nî-pat ê kiáⁿ Iâ-lô-phò-àm ê罪，就是hō͘以色列犯罪ê。
列王紀下 15 25| 伊ê軍長，Lī-má-lī ê kiáⁿ Pí-ka背叛伊，tī撒馬利亞王宮ê衛所phah伊；A-jíⁿ-ko-pek kap A-lī-iâ kap Ki-lia̍t ê人五十個kap伊同謀；thâi死伊，篡伊ê位。
列王紀下 15 26| Pí-ka-hat其餘ê事，見伊所行ê，lóng記tī以色列chiah-ê王ê記錄。
列王紀下 15 27| 猶大王A-sat-lī-ngá五十二 年，Lī-má-lī ê kiáⁿ Pí-ka tī撒馬利亞坐位，做以色列王，共二十年。
列王紀下 15 28| 伊行耶和華所看做pháiⁿ ê事，無離開Nî-pat ê kiáⁿ Iâ-lô-phò-àm ê罪，就是hō͘以色列犯罪ê。
列王紀下 15 29| 以色列王Pí-ka ê時，亞述王Thê-kek-la̍h-pí-lia̍t-sek來取Í-hûn、A-pek-pek-má-ka、A-lô、Ki-te-su、Hā-só、Ki-lia̍t、加利利，kap Ná-hut-tha-lī全地；lóng掠in到亞述。
列王紀下 15 30| O͘-se-ngá ê kiáⁿ Iok-thán二十年，Í-la̍h ê kiáⁿ Hô-sè-a背叛Lī-má-lī ê kiáⁿ Pí-ka，phah來thâi死伊，篡伊ê位。
列王紀下 15 31| Pí-ka其餘ê事，見伊所行ê，lóng記tī以色列chiah-ê王ê記錄。
列王紀下 15 32| 以色列王Lī-má-lī ê kiáⁿ Pí-ka第二年，猶大王O͘-se-ngá ê kiáⁿ Iok-thán坐位。
列王紀下 15 33| 伊坐位ê時，二十五歲，tī耶路撒冷做王十六年；伊ê老母名叫Iâ-lō͘-sa，是Sat-tok ê cha-bó͘-kiáⁿ。
列王紀下 15 34| 伊行耶和華所看做好ê事；照伊ê老父O͘-se-ngá一切所行ê去行。
列王紀下 15 35| 總是山頭壇iáu無廢無，百姓猶原獻祭燒香tī山頭壇。Iok-thán起耶和華殿頂面ê門。
列王紀下 15 36| Iok-thán其餘ê事，見伊所行ê，kiám無lóng記tī猶大列王ê記錄mah？
列王紀下 15 37| Hit時耶和華起頭差A-lân王Lī-sìn kap Lī-má-lī ê kiáⁿ Pí-ka去攻擊猶大。
列王紀下 15 38| Iok-thán kap伊ê列祖同睏，kap伊ê列祖葬tī伊ê祖大衛ê城。伊ê kiáⁿ A-hap-su續接伊做王。
列王紀下 16 1| Lī-má-lī ê kiáⁿ Pí-ka十七年，猶大王Iok-thán ê kiáⁿ A-hap-su坐位。
列王紀下 16 2| A-hap-su坐位ê時，二十歲，tī耶路撒冷做王十六年；無親像伊ê祖大衛行耶和華伊ê上帝所看做好ê事。
列王紀下 16 3| 就是行以色列chiah-ê王ê路，koh hō͘伊ê kiáⁿ經過火，照耶和華tùi以色列人ê面前趕出外邦人所行可惡ê事。
列王紀下 16 4| Koh tī山頭壇，tī山ê頂面，tī ta̍k叢青翠ê樹腳，獻祭燒香。
列王紀下 16 5| Hit時A-lân王Lī-sìn kap以色列王Lī-má-lī ê kiáⁿ Pí-ka上來攻擊耶路撒冷，圍困A-hap-su；總是bōe贏伊。
列王紀下 16 6| 當時A-lân王Lī-sìn收回Í-la̍h-tha hō͘ A-lân；就趕猶大人出Í-la̍h-tha。A-lân人就來Í-la̍h-tha，khiā起hia，到今á日。
列王紀下 16 7| A-hap-su差使者去見亞述王Thê-kek-la̍h-pí-lia̍t-sek，講，我是你ê奴僕，你ê kiáⁿ；taⁿ A-lân王kap以色列王攻擊我；求你上來救我脫離in ê手。
列王紀下 16 8| A-hap-su將耶和華殿內kap王宮府庫所有ê金銀，做禮物送hō͘亞述王。
列王紀下 16 9| 亞述王聽伊；亞述王就上去攻擊大馬色，取伊，掠伊ê百姓到Kiat-jíⁿ，thâi死Lī-sìn。
列王紀下 16 10| A-hap-su王去大馬色beh迎接亞述王Thê-kek-la̍h-pí-lia̍t-sek；tī大馬色看見一座壇。A-hap-su王將hit-ê壇ê款式、規模、制度，寄hō͘祭司O͘-lī-a。
列王紀下 16 11| 祭司O͘-lī-a就起一座壇；照A-hap-su王tùi大馬色所寄來一切ê圖，照án-ni祭司O͘-lī-a造伊；thèng候A-hap-su王tùi大馬色來。
列王紀下 16 12| 王tùi大馬色tò來；王看見壇，王近óa 壇；獻祭tī hit頂面。
列王紀下 16 13| 燒伊ê燒祭，kap素祭，koh灌奠，將謝恩祭ê血hiù tī壇裡。
列王紀下 16 14| Koh將耶和華頭前ê銅壇，tùi 殿ê頭前，就是對伊ê壇kap耶和華殿ê中間，徙來hē tī伊ê壇ê北勢。
列王紀下 16 15| A-hap-su王命令祭司O͘-lī-a講，早起時ê燒祭，ê-hng時ê素祭，王ê燒祭素祭，國內眾百姓ê燒祭素祭kap灌奠，lóng tio̍h 燒 tī大壇ê頂面；燒祭kap祭祀ê血也tio̍h hiù tī chit-ê壇頂。總是銅壇我beh做問ê路用。
列王紀下 16 16| 祭司O͘-lī-a就照A-hap-su王所命令ê去行。
列王紀下 16 17| A-hap-su王剉斷hiah-ê座ê墘，將盆tùi hiah-ê座徙落來；koh將銅海tùi載海ê銅牛頂搬落來，hē tī鋪花石ê所在。
列王紀下 16 18| Koh因為亞述王ê緣故，將殿內為tio̍h安歇日所起ê廊，kap王tùi外面入來ê廊，tùi耶和華ê殿移徙。
列王紀下 16 19| A-hap-su其餘所行ê事，kiám無lóng記tī猶大列王ê記錄mah？
列王紀下 16 20| A-hap-su kap伊ê列祖同睏，kap伊ê列祖葬tī大衛ê城。伊ê kiáⁿ Hi-se-ka續接伊做王。
列王紀下 17 1| 猶大王A-hap-sū十二年，Í-la̍h ê kiáⁿ Hô-sè-a tī撒馬利亞坐位，做以色列王共九年。
列王紀下 17 2| 伊行耶和華所看做pháiⁿ ê事，總是無親像伊以前ê以色列chiah-ê王。
列王紀下 17 3| 亞述王Sat-bān-í-sek上來攻擊伊。Hô-sè-a就降服伊，進貢伊。
列王紀下 17 4| 亞述王知Hô-sè-a有計謀背叛，因為伊bat差使者去見埃及王So，koh無進貢亞述王，親像以前年年ê所做；所以亞述王關禁伊，縛伊tī 監裡。
列王紀下 17 5| 亞述王上來遍行hit-ê地，koh上來圍攻撒馬利亞三年久。
列王紀下 17 6| Hô-sè-a第九年亞述王取撒馬利亞，掠以色列人到亞述，安置in tī Hap-la̍h，kap Hap-phok，tī Ko-sàn河邊ê kap馬大人hiah-ê城。
列王紀下 17 7| 這是因為以色列人得罪耶和華in ê上帝，就是chhōa in出埃及地，脫離埃及王法老ê手ê；
列王紀下 17 8| in去敬畏別ê上帝，thàn耶和華tī以色列ê頭前所趕出ê外邦人，kap以色列列王所設ê規例。
列王紀下 17 9| 以色列人暗靜行不義ê事，得罪耶和華in ê上帝，tī in hiah-ê城，tùi守更樓到堅固ê城，起山頭壇。
列王紀下 17 10| Tī ta̍k-ê高山ê頂面，ta̍k叢青翠ê樹腳，khiā柱像，kap hiah-ê A-sià-la̍h；
列王紀下 17 11| koh tī-hia燒香tī ta̍k-ê山頭壇，親像耶和華tī in ê頭前所趕出ê外邦人ê所行；koh行hiah-ê pháiⁿ-tāi來激耶和華ê受氣。
列王紀下 17 12| Koh服事偶像，就是耶和華所吩咐in講，M̄-thang án-ni做ê。
列王紀下 17 13| 總是耶和華託眾先知kap先見ê，對以色列kap猶大做干證，講，Tio̍h離開lín ê pháiⁿ所行，執守我ê誡命、律例，照我吩咐lín ê列祖，kap託我ê奴僕眾先知所傳hō͘ lín完全ê律法。
列王紀下 17 14| 總是in m̄聽，硬in ê頷頸，親像in ê列祖硬in ê頷頸，m̄信服耶和華in ê上帝ê。
列王紀下 17 15| In也棄sak伊ê律例，以及伊kap in ê列祖所立ê約，kap 對in所干證ê干證，thàn虛假，來家己做虛假，學周圍ê外邦人；hiah-ê人就是耶和華bat命令in m̄-thang學in ê所行ê。
列王紀下 17 16| In離開耶和華in ê上帝一切ê誡命，為本身鑄像，就是兩隻牛á，做A-sià-la̍h，敬拜天頂ê萬象，服事Pa-le̍k。
列王紀下 17 17| Koh hō͘ in ê kiáⁿ cha-bó͘-kiáⁿ經過火，也用占卜、邪術，賣家己行耶和華所看做pháiⁿ ê事，激伊ê受氣。
列王紀下 17 18| 所以耶和華大受氣以色列人，趕in離開伊ê面前；獨獨chhun猶大一支派nā-tiāⁿ。
列王紀下 17 19| 猶大也無thàn耶和華in ê上帝ê誡命，就是thàn以色列所立ê規例。
列王紀下 17 20| 耶和華棄sak以色列ê眾後裔，苦楚in，將in交tī搶掠in ê人ê手，到尾趕出in離開伊ê面前。
列王紀下 17 21| 因為拆以色列離開大衛ê家；in就設立Nî-pat ê kiáⁿ Iâ-lô-phò-àm做王。Iâ-lô-phò-àm逼以色列hō͘ in無thàn耶和華，hō͘ in干犯大罪。
列王紀下 17 22| 以色列人行Iâ-lô-phò-àm所犯一切ê罪，無離開伊。
列王紀下 17 23| 致到耶和華遷徙以色列離開伊ê面前，照伊託伊ê奴僕眾先知所講ê；án-ni以色列受掠離開本地到亞述，到今á日。
列王紀下 17 24| 亞述王tùi巴比倫、Kó͘-tha、A-óa、Hap-má，kap Se-hoat-óa-im，移徙人來撒馬利亞，安置in tī hiah-ê城，替以色列人；in就得tio̍h撒馬利亞，來khiā起hiah-ê城。
列王紀下 17 25| In起頭khiā起tī-hia ê時，無敬畏耶和華；所以耶和華hō͘獅入in中間，咬死kúi-nā人。
列王紀下 17 26| 有人報亞述王講，你所移徙安置tī撒馬利亞hiah-ê城ê列邦人，m̄知hit所在ê上帝ê規例，所以伊hō͘獅入來in中間，咬死in，因為in m̄知hit所在ê上帝ê規例。
列王紀下 17 27| 亞述王就命令講，Tùi hia掠來ê祭司，thang hō͘ in一個tò去，hō͘伊tòa hia khiā起，用hit所在ê上帝ê規例教示in。
列王紀下 17 28| Tùi án-ni，hiah-ê tùi撒馬利亞所掠去ê祭司，一個tò來，khiā起tī Pek-te̍k-lī，教示in tio̍h怎樣敬畏耶和華。
列王紀下 17 29| 總是ta̍k邦國ê人造in家己ê上帝；ta̍k國ê人tī in所khiā起hiah-ê城安置伊ê像tī撒馬利亞人前所造ê山頭廟。
列王紀下 17 30| 巴比倫人造So͘-kat-pí-la̍p，Kó͘-tha人造Le̍k-kah，Hap-má人造A-sī-má；
列王紀下 17 31| A-óa人造Le̍k-hap kap Tha-jíⁿ-tha，Se-hoat-óa-im人用火燒kiáⁿ兒，獻hō͘ Se-hoat-óa-im ê上帝A-tek-bí-le̍k kap A-ná-bí-le̍k。
列王紀下 17 32| In án-ni敬畏耶和華，tùi眾人中設立人做山頭壇ê祭司，替in獻祭tī山頭廟。
列王紀下 17 33| In敬畏耶和華，koh服事家己ê上帝；tùi甚麼國徙來，就thàn hit國ê規例。
列王紀下 17 34| In到今á日iáu-kú照前ê風俗去行，無敬畏耶和華，無遵thàn in ê律例，kap in ê規例，也無照耶和華命令雅各後裔ê律法誡命；雅各就是伊所稱做以色列ê。
列王紀下 17 35| 耶和華bat kap in立約，吩咐in講，M̄-thang敬畏別ê上帝，m̄-thang跪拜，m̄-thang服事伊，m̄-thang祭獻伊。
列王紀下 17 36| 獨獨hit-ê用大權能kap伸出ê手骨chhōa lín出埃及地ê耶和華，lín tio̍h敬畏伊，跪拜伊，祭獻伊。
列王紀下 17 37| 伊寫hō͘ lín ê律例、禮儀、律法、誡命，lín應該永遠執守遵thàn；m̄-thang敬畏別ê上帝。
列王紀下 17 38| 我kap lín所立ê約，lín m̄-thang bōe記得，也m̄-thang敬畏別ê上帝。
列王紀下 17 39| 獨獨tio̍h敬畏耶和華lín ê上帝，伊beh救lín脫離lín一切對敵ê手。
列王紀下 17 40| 總是in m̄聽thàn，猶原照前ê風俗去行。
列王紀下 17 41| Án-ni chiah-ê列國也敬畏耶和華，也服事in ê偶像；in ê kiáⁿ，in ê孫，也lóng是án-ni；in ê祖公所行ê，到今á日in也行伊。
列王紀下 18 1| 當以色列王Í-la̍h ê kiáⁿ Hô-sè-a三年，猶大王A-hap-su ê kiáⁿ Hi-se-ka坐位。
列王紀下 18 2| 伊坐位ê時，二十五歲；tī耶路撒冷做王，共二十九年；伊ê老母名叫A-pí，是Sat-ka-lī-ngá ê cha-bó͘-kiáⁿ。
列王紀下 18 3| 伊行耶和華所看做好ê事，照伊ê祖大衛一切所行ê。
列王紀下 18 4| 伊廢無山頭壇，毀壞柱像，剉A-sià-la̍h，phah碎摩西所造ê銅蛇；因為到hit時以色列人對伊燒香；叫伊做Nî-hut-si-tàn。
列王紀下 18 5| 伊óa靠耶和華以色列ê上帝；tī伊以後猶大列王中無一個能比得伊，伊以前也無。
列王紀下 18 6| 因為伊結聯tī耶和華，tè伊無離開，執守耶和華所命令摩西ê誡命。
列王紀下 18 7| 耶和華kap伊tī-teh，伊無論去toh落，一盡興通；伊背叛亞述王，無服事伊。
列王紀下 18 8| 伊攻擊腓利士人，直到Ka-sat，kap伊ê境界，tùi守更樓到堅固ê城。
列王紀下 18 9| Hi-se-ka王第四年，就是以色列王Í-la̍h ê kiáⁿ Hô-sè-a第七年，亞述王Sat-bān-í-sek上來攻擊撒馬利亞，圍困伊。
列王紀下 18 10| 到第三年尾就取伊；Hi-se-ka六年，以色列王Hô-sè-a九年，撒馬利亞hō͘伊取去。
列王紀下 18 11| 亞述王掠以色列人到亞述，安置in tī Hap-la̍h，kap Hap-phok，tī Ko-sàn河邊ê，kap馬大人hiah-ê城。
列王紀下 18 12| 因為in m̄聽thàn耶和華in ê上帝ê話，違背伊ê約；見耶和華ê奴僕摩西所命令ê，in m̄聽，m̄守伊。
列王紀下 18 13| Hi-se-ka王十四年，亞述王Se-ná-ki-li̍p上來攻擊猶大一切堅固ê城，取伊。
列王紀下 18 14| 猶大王Hi-se-ka差人去拉結，見亞述王，講，我有罪lah，求你離開我；見你罰我ê，我beh擔當。Tùi án-ni，亞述王派猶大王Hi-se-ka銀三百tha-liân-tek，金三十tha-liân-tek。
列王紀下 18 15| Hi-se-ka就將耶和華殿內，kap王宮府庫所有ê銀，lóng hō͘伊。
列王紀下 18 16| Hit時Hi-se-ka剝耶和華殿門ê金，kap猶大王Hi-se-ka an tī柱裡hiah-ê金，hō͘亞述王。
列王紀下 18 17| 亞述王tùi拉結差Tha-jíⁿ-thàm、La̍h-pek-sat-lī，kap La̍h-pek-sa-ki，chhōa大隊兵去耶路撒冷，Hi-se-ka王hia；in上去到耶路撒冷。已經到，就來khiā tī頂池ê水溝邊，就是tī漂布師傅ê田ê大路。
列王紀下 18 18| In喉叫王ê時，就有管家ê Hi-le̍k-ka ê kiáⁿ Í-lī-a-kèng，kap書記Sià-pek-ná，kap史官A-sat ê kiáⁿ Iok-a，出來見伊n。
列王紀下 18 19| La̍h-pek-sa-ki對in講，lín去kā Hi-se-ka講，亞述王，大王，án-ni講，你所óa靠ê是óa靠甚麼？
列王紀下 18 20| 你講，有計謀，有氣力，thang交戰；這是空空ê話nā-tiāⁿ。你到底óa靠是誰，chiah背叛我ah？
列王紀下 18 21| 看ah，你所óa靠ê埃及，是hit-ê pit破ê蘆竹稈；人若óa伊，就會刺入伊ê手；埃及王法老對一切óa靠伊ê人，也是án-ni。
列王紀下 18 22| Lín若kā我講，阮óa靠耶和華阮ê上帝；chit-ê耶和華kiám m̄是Hi-se-ka bat廢伊ê山頭壇，kap伊hiah-ê祭壇；也bat對猶大kap耶路撒冷ê人講，Lín tio̍h tī耶路撒冷，tī chit-ê壇前敬拜ê mah？
列王紀下 18 23| Taⁿ請你用準當hō͘我ê主亞述王，我hō͘你兩千隻馬，看你hit面會備辦人騎伊á-bōe；
列王紀下 18 24| 若bōe，thái-thó能phah退我ê主chiah-ê第一細ê奴僕中一個軍長，也竟然óa靠埃及，ài得tio̍h戰車kap馬兵ah？
列王紀下 18 25| Taⁿ我上來攻擊毀滅chit-ê地，kiám無耶和華ê意思mah？耶和華吩咐我講，你上去攻擊毀滅chit-ê地。
列王紀下 18 26| Hi-le̍k-ka ê kiáⁿ Í-lī-a-kèng kap Sià-pek-ná、Iok-a，對La̍h-pek-sa-ki講，求你用A-lân ê話kap你ê奴僕講，因為阮會曉聽，m̄-thang用猶大ê話kap阮講，hō͘城頂ê百姓耳孔聽見。
列王紀下 18 27| La̍h-pek-sa-ki講，我ê主差我來，kiám是對你ê主kap你講chiah-ê話mah？kiám m̄是對坐tī城頂 ê人講，hō͘ in kap lín平平食家己ê糞，lim家己ê尿mah？
列王紀下 18 28| La̍h-pek-sa-ki就khiā-teh，用猶大ê話大聲叫講，Lín tio̍h聽亞述王，大王ê話。
列王紀下 18 29| 王án-ni講，Lín m̄-thang hō͘ Hi-se-ka所騙；因為伊bōe會救lín脫離王ê手。
列王紀下 18 30| 也莫得聽Hi-se-ka kah lín óa靠耶和華，講，耶和華的確beh救咱，chit-ê城的確無交tī亞述王ê手。
列王紀下 18 31| 莫得聽Hi-se-ka ê話；因為亞述王án-ni講，Lín tio̍h kap我和好，出來投降我，ta̍k人就thang食家己ê葡萄樹kap無花果樹ê果子，lim家己ê井水；
列王紀下 18 32| thèng候我chhōa lín到一個地kap lín本地無各樣，就是有五穀kap新酒ê地，有米糧kap葡萄園ê地，有橄欖油kap蜜ê地，hō͘ lín活teh無死。Hi-se-ka引誘lín講，耶和華beh拯救咱，lín莫得聽伊ê話。
列王紀下 18 33| 列國ê上帝，kiám有一個bat救伊ê國脫離亞述王ê手mah？
列王紀下 18 34| Hap-má kap A-jíⁿ-poa̍t ê上帝tī toh落ah？Se-hoat-óa-im、Hi-ná、Í-óa ê上帝tī toh落ah？in kiám bat救撒馬利亞脫離我ê手mah？
列王紀下 18 35| Chiah-ê國ê上帝有是誰 bat救家己ê國脫離我ê手ah，莫kioh耶和華kiám會救耶路撒冷脫離我ê手ah？
列王紀下 18 36| 百姓靜靜，也無應一句；因為王bat吩咐講，莫得應伊。
列王紀下 18 37| Hit時Hi-le̍k-ka ê kiáⁿ管家ê Í-lī-a-kèng，kap書記Sià-pek-ná，kap史官A-sat ê kiáⁿ Iok-a，lóng拆裂衫，來到Hi-se-ka hia，將La̍h-pek-sa-ki ê話kā伊講。
列王紀下 19 1| Hi-se-ka王聽見，就拆裂伊ê衫，穿麻布，入耶和華ê殿；
列王紀下 19 2| 差管家ê Í-lī-a-kèng，kap書記Sià-pek-ná，kap祭司中ê老輩ê，lóng穿麻布，去見A-mô͘-su ê kiáⁿ先知以賽亞。
列王紀下 19 3| 對伊講，Hi-se-ka án-ni講，今á日是患難責罰凌辱ê日；是親像kiáⁿ beh出世，也無力thang生出。
列王紀下 19 4| Kiám-chhái耶和華你ê上帝聽見La̍h-pek-sa-ki ê話，就是伊ê主亞述王差伊來侮慢永活上帝ê話；kiám-chhái耶和華你ê上帝為tio̍h聽見chiah-ê話，就beh責備伊；所以求你為tio̍h iáu chhun ê百姓出聲祈禱。
列王紀下 19 5| Hi-se-ka王ê人臣就去見以賽亞。
列王紀下 19 6| 以賽亞對in講，Tio̍h án-ni對lín ê主講，耶和華án-ni講，你聽見亞述王ê奴僕褻瀆我ê話，m̄免驚in。
列王紀下 19 7| 看ah，我beh用一個神入伊ê心，伊beh聽見風聲，就倒tńg去本所在；我beh hō͘伊tī本所在倒tī刀下。
列王紀下 19 8| La̍h-pek-sa-ki tò去，tú-tio̍h亞述王teh phah Li̍p-ná；因為伊有聽見亞述王離開拉結。
列王紀下 19 9| 王聽見講，Kó͘-si̍t王Te̍k-hap-ka出來beh kap你交戰；就差使者去見Hi-se-ka，吩咐in講，
列王紀下 19 10| Tio̍h kā猶大王Hi-se-ka án-ni講，你所óa靠你ê上帝講，耶路撒冷的確無交tī亞述王ê手，你莫得hō͘伊欺騙。
列王紀下 19 11| 看ah，你總有聽見亞述chiah-ê王對列國所行ê，是一盡滅伊，總無你iáu會得tio̍h救mah？
列王紀下 19 12| 阮ê列祖所毀滅ê，就是Ko-sàn、哈蘭、Lī-sit，kap屬Thê-la̍h-sat ê伊甸人，chiah-ê國ê上帝kiám bat救in mah？
列王紀下 19 13| Hap-má ê王，A-jíⁿ-poa̍t ê王，Se-hoat-óa-im城ê王，Hi-ná kap Í-óa ê王，lóng tī toh落？
列王紀下 19 14| Hi-se-ka tùi使者ê手接tio̍h phoe，讀伊，Hi-se-ka就上去耶和華ê殿，將phoe排tī耶和華ê面前。
列王紀下 19 15| Hi-se-ka tī耶和華ê面前祈禱講，坐tī ki-lō͘兵ê中間，耶和華，以色列ê上帝ah，獨獨你做天下萬國ê上帝；你bat創造天地。
列王紀下 19 16| 耶和華ah，求你àⁿ耳孔來聽；耶和華ah，求你開目睭來看；tio̍h聽Se-ná-ki-li̍p ê話，是差使者來侮慢永活ê上帝ê。
列王紀下 19 17| 耶和華ah，亞述chiah-ê王果然hō͘列國kap in ê地變做拋荒，
列王紀下 19 18| 也將in ê上帝hiat tī火裡，因為in m̄是上帝，是人ê手所造ê，柴ê，石ê；in就剿滅伊。
列王紀下 19 19| 耶和華阮ê上帝ah，taⁿ我求你救阮脫離伊ê手，hō͘天下萬國lóng知獨獨你耶和華是上帝。
列王紀下 19 20| A-mô͘-su ê kiáⁿ以賽亞就差人去見Hi-se-ka講，耶和華，以色列ê上帝，án-ni講，你既然因為亞述王Se-ná-ki-li̍p ê緣故祈求我，我有聽見。
列王紀下 19 21| Taⁿ論到伊，耶和華有án-ni講，錫安ê在室女藐視你，恥笑你，耶路撒冷ê cha-bó͘-gín-ná對你搖頭。
列王紀下 19 22| 你凌辱侮慢是誰 ah？出大聲，目睭niah高高，攻擊是誰 ah？就是攻擊以色列ê聖ê。
列王紀下 19 23| 你差你ê使者侮慢主，講，我chhōa chōe-chōe戰車上到山尖，到Lī-pa-lùn極深ê所在；我beh剉hit塊高大ê柏香柴，kap siōng好ê松樹；我beh到伊極遠歇睏ê所在，kap伊肥地ê樹林。
列王紀下 19 24| 我有開井lim外邦ê水，我用腳掌踏埃及一切ê河，hō͘伊乾去。
列王紀下 19 25| 耶和華講，你kiám bē-bat聽見，我tī源起頭所做，tī古早所定tio̍h-ê mah？taⁿ我成伊，是hō͘你毀壞堅固ê城，變做hāu-phiaⁿ-phè。
列王紀下 19 26| 所以其中khiā起ê百姓，氣力真少，驚惶見笑；in親像曠野ê草，青翠ê菜，親像厝頂ê草，親像iáu未大叢就枯焦ê 稻á。
列王紀下 19 27| 你坐落去，你出去，你入來，你ê大受氣我，我lóng知。
列王紀下 19 28| 因為你大受氣我，koh因為你驕傲ê話thàng到我ê耳孔，我就beh用我ê鉤，鉤你ê鼻，用我ê馬咬韁，掛tī你ê嘴，hō͘你tùi原路tò去。
列王紀下 19 29| Hi-se-ka ah，chit-ê hō͘你做兆頭；今年lín beh食家己發ê物，明年beh食tùi hit-ê所出ê，到第三年，lín tio̍h種作收割，栽種葡萄園，來食伊ê果子。
列王紀下 19 30| 猶大家脫離患難所chhun ê百姓，beh猶原下面釘根，頂面結果子。
列王紀下 19 31| 因為beh有chhun ê百姓tùi耶路撒冷出來，beh有逃走ê人tùi錫安山來。耶和華ê熱心beh成chit-ê事。
列王紀下 19 32| 所以耶和華論亞述王講，伊的確bōe到chit-ê城，也bōe tī-chia射箭，bōe會giâ藤牌到城前，也bōe起土堆來攻擊伊。
列王紀下 19 33| 伊tùi hit條路來，beh tùi hit條路tò去，bōe會來到chit-ê城；這是耶和華講ê。
列王紀下 19 34| 因為我為tio̍h家己ê緣故，koh為tio̍h我ê奴僕大衛ê緣故，beh保護chit-ê城，來拯救伊。
列王紀下 19 35| Hit暝耶和華ê使者出去，tī亞述營中phah死十八萬五千人；到天光早起來ê時，看ah，lóng是死ê身屍。
列王紀下 19 36| 亞述王Se-ná-ki-li̍p就離開，tò去，tiàm tī尼尼微。
列王紀下 19 37| Tī伊ê上帝Nî-su-lo̍k ê廟敬拜ê時，伊ê kiáⁿ A-tek-bí-le̍k kap Sa-lī-sit用刀thâi伊；in就走到A-la̍h-lia̍p ê地。伊ê kiáⁿ Í-sat-hap-tùn續接伊做王。
列王紀下 20 1| Hiah-ê日ê中間Hi-se-ka破病得beh死。A-mô͘-su ê kiáⁿ先知以賽亞，去見伊，對伊講，耶和華án-ni講，你tio̍h設法你ê家-事，因為你得beh死，bōe活。
列王紀下 20 2| 伊就oa̍t-tńg面ǹg壁，祈禱耶和華講，
列王紀下 20 3| 耶和華ah，求你記念我tī你ê面前怎樣存完全ê心，照誠實來行；koh做你所看做好ê。Hi-se-ka就大聲啼哭。
列王紀下 20 4| 以賽亞出去，iáu未到中院，耶和華ê話就臨到伊講，
列王紀下 20 5| 你oat-倒tńg，kā我ê百姓ê人君Hi-se-ka講，你ê祖大衛ê上帝耶和華án-ni講，我已經聽見你ê祈禱，看見你ê目屎；看ah，我beh醫好你；到第三日，你beh上去耶和華ê殿。
列王紀下 20 6| 我beh加添你ê歲壽十五年；koh我beh救你kap chit-ê城脫離亞述王ê手；我為tio̍h家己ê緣故，koh為tio̍h我ê奴僕大衛ê緣故，beh保護chit-ê城。
列王紀下 20 7| 以賽亞講，Tio̍h the̍h一塊無花果餅來；in就the̍h來，貼tī粒á；王就好。
列王紀下 20 8| Hi-se-ka問以賽亞講，耶和華beh醫好我，到第三日我beh上去耶和華ê殿，有甚麼兆頭？
列王紀下 20 9| 以賽亞講，耶和華beh成伊所講ê，這是耶和華beh hō͘你ê兆頭；你beh日影進前十度，á是退後十度 ah？
列王紀下 20 10| Hi-se-ka應講，日影進前十度是khah快；無lah，tio̍h日影退後十度。
列王紀下 20 11| 先知以賽亞求叫耶和華，伊就hō͘ A-hap-su ê日圭進前ê日影退後十度。
列王紀下 20 12| 當時巴比倫王Pa-la̍h-tàn ê kiáⁿ Pí-lô-ta̍t-pa-la̍h-tàn聽見Hi-se-ka破病，就送phoe信kap禮物hō͘ Hi-se-ka。
列王紀下 20 13| Hi-se-ka聽使者ê話，就將伊khǹg寶物ê厝，金、銀、香料、貴氣ê油，kap伊ê軍裝局，kap府庫內一切所有ê，lóng hō͘ in看；伊ê家中kap伊全國ê內面，Hi-se-ka無一項無hō͘ in看。
列王紀下 20 14| Tùi án-ni，先知以賽亞來見Hi-se-ka王，問伊講，chiah-ê人講甚麼？in tùi toh落來見你？Hi-se-ka講，In tùi遠遠ê所在，就是tùi巴比倫來。
列王紀下 20 15| 以賽亞講。In tī你ê家有看見甚麼？Hi-se-ka應講，凡若我家中所有ê in lóng有看見；我ê財寶ê中間無一項無hō͘ in看見。
列王紀下 20 16| 以賽亞對Hi-se-ka講，你tio̍h聽耶和華ê話。
列王紀下 20 17| 看ah，日子beh到，凡若你家內所有ê kap你ê列祖積聚到現今ê，lóng beh受搶到巴比倫，無留一項；這是耶和華講ê。
列王紀下 20 18| Koh對你本身所生ê kiáⁿ孫，其中有ê beh受掠去，tī巴比倫ê王宮當太監。
列王紀下 20 19| Hi-se-ka對以賽亞講，你所傳耶和華ê話是好；koh講，我iáu tī-teh ê日，若有太平堅固，kiám m̄是好？
列王紀下 20 20| Hi-se-ka其餘ê事，kap伊ê能力，伊怎樣掘池開溝，引水入城，kiám無lóng記tī猶大列王ê記錄mah？
列王紀下 20 21| Hi-se-ka kap伊ê列祖同睏。伊ê kiáⁿ Má-ná-se續接伊做王。
列王紀下 21 1| Má-ná-se坐位ê時十二歲；tī耶路撒冷做王共五十五年。伊ê老母名叫Hia̍p-se-pa。
列王紀下 21 2| 伊行耶和華所看做pháiⁿ ê事，學外邦人所行可惡ê事，就是耶和華tī以色列ê面前所趕出ê，
列王紀下 21 3| 因為伊ê老父Hi-se-ka所毀ê山頭壇，伊koh起伊；koh為Pa-le̍k起壇，做A-sià-la̍h，照以色列王A-hap ê所做；koh敬拜天頂ê萬象來服事伊。
列王紀下 21 4| Tī耶和華ê殿內起kúi-nā ê壇；耶和華bat kí chit-ê殿，講，我beh安置我ê名tī耶路撒冷。
列王紀下 21 5| 伊tī耶和華ê殿兩個院內，為tio̍h天頂ê萬象起壇。
列王紀下 21 6| Koh hō͘伊ê kiáⁿ經過火，koh有看兆頭，用法術，用跳童ê，請司公；行chōe-chōe耶和華所看做pháiⁿ ê事，來激伊ê受氣。
列王紀下 21 7| Koh tī殿內chhāi伊所造A-sià-la̍h雕刻ê像；chit間殿就是耶和華bat對大衛kap伊ê kiáⁿ所羅門kí伊來講，Chit間殿，kap耶路撒冷，就是我tī以色列眾支派中所揀ê，我beh安置我ê名tī-hia，到永遠。
列王紀下 21 8| 以色列人若執守來行我一切所命令in ê，照我ê奴僕摩西所命令in一切ê律法，我就無koh hō͘ in ê腳移徙，離開我所賞賜in列祖ê地。
列王紀下 21 9| 總是in無聽thàn；Má-ná-se引誘in行pháiⁿ，比耶和華tī以色列人ê面前所滅ê列國koh-khah傷重。
列王紀下 21 10| 耶和華託伊ê奴僕，hiah-ê先知，講，
列王紀下 21 11| 因為猶大王Má-ná-se行chiah-ê可惡ê事，比伊以前ê A-mô͘-lī人所行ê koh-khah pháiⁿ，koh用伊ê偶像hō͘猶大人陷落罪，
列王紀下 21 12| 所以耶和華以色列ê上帝án-ni講，看ah，我beh降災厄tī耶路撒冷kap猶大，hō͘一切聽見ê人兩個耳孔beh tiō起來。
列王紀下 21 13| 我beh用量撒馬利亞ê繩線kap A-hap ê家ê墜繩，牽tī耶路撒冷ê頂面，beh拭(chhit)耶路撒冷，親像人拭盤，拭了就péng仆。
列王紀下 21 14| 我beh放離我ê產業所chhun ê；將in交tī對敵ê手，in beh成做in一切ê對敵所掠所搶ê。
列王紀下 21 15| 因為in tùi in ê列祖出埃及ê日，也到今á日，常常行我所看做pháiⁿ ê事，激我受氣。
列王紀下 21 16| Má-ná-se hō͘猶大人犯罪，行耶和華所看做pháiⁿ ê事；伊chit-ê罪以外，koh流chōe-chōe無罪ê人ê血，滿耶路撒冷，tùi chit角到hit角。
列王紀下 21 17| Má-ná-se其餘ê事，見伊所行ê，kap伊所犯ê罪，kiám無lóng記tī猶大列王ê記錄mah？
列王紀下 21 18| Má-ná-se kap伊ê列祖同睏，埋葬tī伊家己宮內ê園，就是O͘-sat ê園。伊ê kiáⁿ A-bûn續接伊做王。
列王紀下 21 19| A-bûn坐位ê時，二十二歲，tī耶路撒冷做王歷過兩年；伊ê老母名叫Bí-su-lī-bi̍t，是Iok-thê-pa人Hap-ló͘-su ê cha-bó͘-kiáⁿ。
列王紀下 21 20| 伊行耶和華所看做pháiⁿ ê事，親像伊ê老父Má-ná-se所做ê；
列王紀下 21 21| 行伊ê老父一切所行ê路，服事伊ê老父所服事hiah-ê偶像；
列王紀下 21 22| 棄sak耶和華伊ê列祖ê上帝，無行耶和華ê道路。
列王紀下 21 23| A-bûn ê人臣背叛伊，thâi死王tī王宮內。
列王紀下 21 24| 總是國民thâi死hiah-ê背叛A-bûn王ê人。國民就設立伊ê kiáⁿ約西亞續接伊做王。
列王紀下 21 25| A-bûn其餘所行ê事，kiám無記tī猶大列王ê記錄mah？
列王紀下 21 26| 埋葬tī家己ê墓，tī O͘-sat ê園。伊ê kiáⁿ約西亞續接伊做王。
列王紀下 22 1| 約西亞坐位ê時八歲，tī耶路撒冷做王共三十一年。伊ê老母名叫Iâ-tí-tāi，是Pho-su-ka人A-tāi-ngá ê cha-bó͘-kiáⁿ。
列王紀下 22 2| 伊行耶和華所看做好ê事，行伊ê祖大衛一切ê路，無偏左右。
列王紀下 22 3| 約西亞十八年，王差Bí-su-lân ê孫，A-sat-lī ê kiáⁿ，書記Sa-hoan，到耶和華ê殿，吩咐伊講，
列王紀下 22 4| 你上去見祭司頭Hi-le̍k-ka，kah伊算hiah-ê帶入耶和華殿ê銀，就是管門ê tùi百姓所收ê；
列王紀下 22 5| Hō͘ in交hō͘做工人，就是管理耶和華殿ê，hō͘ in轉交耶和華殿內做工ê人，thang修理殿破壞ê所在；
列王紀下 22 6| 就是轉交木匠，起造ê kap土匠，koh買柴料，kap過phah ê石，來修理殿。
列王紀下 22 7| 總是交過in ê手ê銀，無kap in算；因為in做tāi-chì誠實。
列王紀下 22 8| 祭司頭Hi-le̍k-ka kā書記Sa-hoan講，我tī耶和華殿內偶然得tio̍h律法ê冊。Hi-le̍k-ka將冊交hō͘ Sa-hoan，Sa-hoan就讀伊。
列王紀下 22 9| 書記Sa-hoan到王hia，回覆王講，你ê奴僕已經將所得tio̍h tī殿內ê銀piàⁿ出來，交hō͘辨理耶和華殿ê做工人。
列王紀下 22 10| 書記Sa-hoan koh kā王講，祭司Hi-le̍k-ka有the̍h一本冊hō͘我。Sa-hoan就tī王ê面前讀伊。
列王紀下 22 11| 王聽見律法冊ê話，就拆裂伊ê衫。
列王紀下 22 12| 王吩咐祭司Hi-le̍k-ka，kap Sa-hoan ê kiáⁿ A-hi-kam，Bí-kai-a ê kiáⁿ A-kek-pho，書記Sa-hoan，kap王ê近臣A-sat-ngá，講，
列王紀下 22 13| Lín去，為我，為百姓，為猶大眾人，將所拾tio̍h chit本冊ê話問耶和華；因為耶和華大受氣咱，是因為咱ê列祖無聽thàn chit-ê冊ê話，無照一切所記載論咱ê來行。
列王紀下 22 14| Tùi án-ni，祭司Hi-le̍k-ka，kap A-hi-kam、A-kek-pho、Sa-hoan、A-sat-ngá，lóng去見女先知Hō͘-le̍k-tāi。伊是Hap-jíⁿ-hap-su ê孫，Tek-óa ê kiáⁿ，管理禮服hit-ê Sa-liông ê bó͘；伊tiàm tī耶路撒冷第二區。In kap伊講。
列王紀下 22 15| 伊kā in講，耶和華以色列ê上帝án-ni講，lín去回覆hit-ê 差lín來見我ê人，講，
列王紀下 22 16| 耶和華án-ni講，看ah，我beh降災厄tī chit所在kap tī-chia khiā起ê百姓，就是猶大王所讀hit本冊ê話。
列王紀下 22 17| 因為in棄sak我，燒香tī別ê上帝，用in ê手所做ê激我ê受氣；所以我受氣chit所在，親像火to̍h無soah。
列王紀下 22 18| 總是差lín來問耶和華ê猶大王，lín tio̍h án-ni kā伊講，耶和華以色列ê上帝án-ni講，論到你所聽見ê話，
列王紀下 22 19| 就是聽見我攻擊chit所在kap khiā起tī-chia ê百姓，所講beh hō͘伊拋荒受咒詛；你ê心就軟，你家己謙卑tī耶和華ê面前，koh拆裂你ê衫，tī我ê面前啼哭，我也有聽見，這是耶和華講ê。
列王紀下 22 20| 所以我beh hō͘你歸你ê列祖，你beh平安歸墓；我所beh降落tī chit所在一切ê災厄，你ê目睭的確bōe看見。In就倒tńg去回覆王。
列王紀下 23 1| 王差人聚集猶大kap耶路撒冷ê眾長老。
列王紀下 23 2| 王就上去耶和華ê殿；猶大眾人kap khiā起耶路撒冷ê百姓，kap祭司、先知，kap眾百姓，無論大細，lóng kap伊去。王就將耶和華殿內偶然得tio̍h約ê冊一切ê話，讀hō͘ in聽。
列王紀下 23 3| 王khiā tī柱邊，tī耶和華ê面前立約，beh盡心盡性順thàn耶和華，守伊ê誡命，kap干證ê話，kap律例，來成chit本冊所記立約ê話。百姓lóng承認chit-ê約。
列王紀下 23 4| 王命令祭司頭Hi-le̍k-ka，kap第二級ê祭司，kap顧門ê官，將為tio̍h Pa-le̍k，kap A-sià-la̍h，kap天頂ê萬象，所造hiah-ê器具，搬出耶和華ê殿，燒伊tī耶路撒冷外，Khip-lûn溪邊ê田，帶伊ê火灰到Pek-te̍k-lī。
列王紀下 23 5| 前猶大列王所設立拜偶像ê祭司，tī猶大hiah-ê城，kap耶路撒冷四圍ê山頭壇燒香ê，taⁿ王lóng lut伊，也lut hiah-ê燒香tī Pa-le̍k，kap日、月、行星，以及天頂ê萬象ê。
列王紀下 23 6| 伊koh帶A-sià-la̍h出耶和華ê殿，去耶路撒冷外，到Khip-lûn 溪，tī Khip-lûn溪燒伊，搥伊做粉，用hit-ê粉掖tī百姓ê墓。
列王紀下 23 7| Koh毀耶和華殿內攣童ê厝，就是婦女為tio̍h A-sià-la̍h織布棚ê所在。
列王紀下 23 8| Koh tùi猶大hiah-ê城帶hiah-ê祭司出去，phah lâ-sâm祭司燒香ê山頭壇，tùi Ka-pa到別是巴；也拆毀hiah-ê門ê山頭壇，就是tī管城ê約書亞ê門前，就是人入城門ê tò-pêng。
列王紀下 23 9| 總是山頭壇ê祭司tī耶路撒冷，無上耶和華ê壇，只有tī in兄弟中食無酵餅。
列王紀下 23 10| 伊koh phah lâ-sâm tī Piān-him-lùn ê Tô-húi-te̍k，免得人tī-hia hō͘ in ê kiáⁿ cha-bó͘-kiáⁿ經過火，來獻hō͘ Mô͘-lo̍k。
列王紀下 23 11| Koh除去猶大列王獻hō͘日頭hiah-ê馬，tī入耶和華殿ê所在，tī太監Ná-tan-bí-le̍k óa近léng廊ê厝；koh用火燒日頭hiah-ê車。
列王紀下 23 12| 猶大列王tī A-hap-su ê樓頂ê厝蓋所起 ê祭壇，kap Má-ná-se tī耶和華殿兩個院中所起ê壇，王lóng毀壞伊，tùi hit所在遷徙伊，piàⁿ伊ê粉tī Khip-lûn溪。
列王紀下 23 13| 從前以色列王所羅門tī耶路撒冷ê頭前，tī斜僻山ê chiàⁿ-pêng，所起 ê山頭壇，服事Se-tùn人可惡ê A-su-tha-lio̍k，Mô͘-ap人可惡ê Ki-boa̍t，A-bûn人可惡ê Bí-le̍k-kong ê，王lóng phah lâ-sâm伊；
列王紀下 23 14| koh毀壞hiah-ê柱像，剉hiah-ê A-sià-la̍h，將人ê骨頭充滿hiah-ê所在。
列王紀下 23 15| Tī Pek-te̍k-lī ê壇，以及Nî-pat ê kiáⁿ Iâ-lô-phò-àm，hō͘以色列犯罪ê，所起 ê山頭廟；taⁿ約西亞毀hit-ê壇kap山頭廟，koh 燒伊ê山頭廟，搥伊成粉；續燒hit-ê A-sià-la̍h。
列王紀下 23 16| 約西亞oa̍t-tńg身看見山裡hiah-ê墓，就差人去the̍h墓內ê骨頭，燒tī壇頂，來phah lâ-sâm伊；照耶和華所講，就是前宣傳chiah-ê tāi-chì上帝ê奴僕所宣傳ê。
列王紀下 23 17| 約西亞講，我所看見ê石碑是甚麼？hit-ê城ê人kā伊講，前有上帝ê奴僕tùi猶大來，事先講你現今所做ê事來攻擊Pek-te̍k-lī ê壇ê；chit-ê是伊ê墓。
列王紀下 23 18| 伊講，莫得chhap伊，人m̄-thang遷徙伊ê骨頭。In就無動tio̍h伊ê骨頭，也無動tio̍h tùi撒馬利亞來hit-ê先知ê骨頭。
列王紀下 23 19| 撒馬利亞hiah-ê城內山頭ê厝，就是前以色列chiah-ê王所起來激耶和華ê受氣ê，taⁿ約西亞毀伊；照伊所行tī Pek-te̍k-lī ê來行tī in；
列王紀下 23 20| koh thâi死hit所在山頭廟ê祭司tī壇頂；也燒人ê骨頭tī壇頂；chiah tò去耶路撒冷。
列王紀下 23 21| 王命令眾百姓講，Tio̍h守pôaⁿ過節來服事耶和華lín ê上帝，照chit-ê約ê冊所記ê。
列王紀下 23 22| Tùi士師治理以色列ê時，kap以色列王，猶大列王ê時，實在bē有守親像chit號ê pôaⁿ過節。
列王紀下 23 23| 只有約西亞王十八年tī耶路撒冷守chit-ê pôaⁿ過節服事耶和華。
列王紀下 23 24| 猶大地kap耶路撒冷所有跳童ê，做司公ê，kap家內ê偶像，kap神佛，kap一切可惡ê物，約西亞lóng除伊，來成律法ê話，是記tī祭司Hi-le̍k-ka tī耶和華ê殿所得tio̍h ê冊所記ê。
列王紀下 23 25| Tī約西亞以前無有王親像伊盡心盡性盡力歸向耶和華，照摩西一切ê律法；tī伊以後，也無出一個王親像伊。
列王紀下 23 26| 總是耶和華無soah伊猛烈ê大受氣，就是伊對猶大發出ê受氣，是因為Má-ná-se所激tio̍h伊受氣hiah-ê事。
列王紀下 23 27| 耶和華講，我beh遷徙猶大離開我ê面前，親像遷徙以色列一樣；我beh棄sak我所揀chit-ê城，就是耶路撒冷，kap chit間殿，就是我指伊來講，我ê名beh tī-hia ê。
列王紀下 23 28| 約西亞其餘ê事，見伊所行ê，kiám無lóng記tī猶大列王ê記錄mah？
列王紀下 23 29| 約西亞ê年間，埃及王Hoat-ló-nî-ko上Pek-la̍h河，攻擊亞述王，約西亞去抵擋伊；埃及王tú-tio̍h約西亞tī Bí-kiat-to就thâi伊。
列王紀下 23 30| 伊ê人臣用車載伊ê身屍tùi Bí-kiat-to，帶伊到耶路撒冷，埋葬tī伊本身ê墓。國民將約西亞ê kiáⁿ Iok-hap-su用油抹伊，設立伊做王，續接伊ê老父。
列王紀下 23 31| Iok-hap-su坐位ê時，二十三歲，tī耶路撒冷做王三月日。伊ê老母名Hap-bó͘-tha，是Li̍p-ná人耶利米ê cha-bó͘-kiáⁿ。
列王紀下 23 32| 伊行耶和華所看做pháiⁿ ê事，照伊ê列祖一切所行ê。
列王紀下 23 33| Hoat-ló-nî-ko關禁伊tī Hap-má地ê Lī-pí-la̍h，hō͘伊無做王tī耶路撒冷；koh hō͘ hit國進貢銀一百tha-liân-tek，金一tha-liân-tek。
列王紀下 23 34| Hoat-ló-nî-ko設立約西亞ê kiáⁿ Í-lī-a-kèng續接伊ê老父約西亞做王，kā伊改名叫Iok-ngá-kèng；也帶Iok-hap-su到埃及；伊就死tī-hia。
列王紀下 23 35| Iok-ngá-kèng用銀kap金hō͘法老，照法老ê命令，tùi hit地方收銀來hō͘伊，強抽hit地方百姓ê金銀，ta̍k人照所派定tio̍h ê，來hō͘ Hoat-ló-nî-ko。
列王紀下 23 36| Iok-ngá-敬坐位ê時，二十五歲，tī耶路撒冷做王，共十一年。伊ê老母名叫Se-pò͘-tāi，是Ló͘-má人Pì-tāi-ngá ê cha-bó͘-kiáⁿ。
列王紀下 23 37| Iok-ngá-kèng行耶和華所看做pháiⁿ ê事，照伊ê列祖一切所行ê。
列王紀下 24 1| Iok-ngá-kèng ê年間，巴比倫王Nî-pò͘-kah-nî-sat上來。Iok-ngá-kèng服事伊三年；後來反tńg悖逆伊。
列王紀下 24 2| 耶和華差Ka-le̍k-tí ê軍隊，A-lân ê軍隊，Mô͘-ap ê軍隊，kap A-bûn ê軍隊，來攻擊伊；koh差in攻擊猶大beh滅伊；照耶和華託伊ê奴僕chiah-ê先知所講ê。
列王紀下 24 3| Chit-ê事臨到猶大，實在是tùi耶和華ê命令beh遷徙伊，離開伊ê面前；這lóng是因為Má-ná-se ê罪，照伊一切所行ê；
列王紀下 24 4| 也為tio̍h伊流無罪ê人ê血，因為伊用無罪ê人ê血充滿耶路撒冷；chit-ê罪耶和華m̄肯赦免。
列王紀下 24 5| Iok-ngá-kèng其餘ê事，見伊所行ê，kiám無lóng記tī猶大列王ê記錄mah？
列王紀下 24 6| Iok-ngá-kèng kap伊ê列祖同睏；伊ê kiáⁿ Iok-ngá-kun續接伊做王。
列王紀下 24 7| 埃及王無koh對伊ê地出來；因為巴比倫有王取見屬埃及王ê地，tùi埃及小河，到Pek-la̍h河。
列王紀下 24 8| Iok-ngá-kun坐位ê時，十八歲，tī耶路撒冷做王三月日；伊ê老母名叫Nî-hō͘-si-tha，是耶路撒冷人Í-lī-ná-tan ê cha-bó͘-kiáⁿ。
列王紀下 24 9| Iok-ngá-kun行耶和華所看做pháiⁿ ê事，照伊ê老父一切所行。
列王紀下 24 10| Hit時巴比倫王Nî-pò͘-kah-nî-sat ê人臣上來耶路撒冷，圍困hit-ê城。
列王紀下 24 11| 當伊ê人臣圍困城ê時，巴比倫王Nî-pò͘-kah-nî-sat就來。
列王紀下 24 12| 猶大王Iok-ngá-kun出城到巴比倫王hia，伊kap伊ê老母，kap伊ê人臣、首領、太監，lóng去。巴比倫王掠伊；tī伊做王第八年。
列王紀下 24 13| Koh將耶和華殿內ê寶物，kap王宮ê寶物，lóng tùi hia the̍h去；將以色列王所羅門所造耶和華殿內ê金器，lóng phah破，照耶和華所講ê話；
列王紀下 24 14| koh將耶路撒冷ê眾百姓，kap眾首領，以及所有大權能ê勇士，共一萬人，連一切ê工匠、鐵匠，lóng掠去；除國內極sòng-hiong ê人以外，無chhun一個；
列王紀下 24 15| 也帶Iok-ngá-kun到巴比倫，kap太后、后妃、太監，kap國內ê大官，lóng掠伊tùi耶路撒冷到巴比倫。
列王紀下 24 16| Koh將一切ê勇士七千人，kap工匠、鐵匠，一千人，lóng是勇壯能上陣ê，巴比倫王lóng掠伊到巴比倫。
列王紀下 24 17| 巴比倫王設立Iok-ngá-kun ê叔Má-thàm-ngá做王續接伊，換伊ê名叫Se-tí-ka。
列王紀下 24 18| Se-tí-ka坐位ê時，二十一歲，tī耶路撒冷做王十一年；伊ê老母名Hap-bō͘-tha，是Li̍p-ná人耶利米ê cha-bó͘-kiáⁿ。
列王紀下 24 19| 伊行耶和華所看做pháiⁿ ê事，照Iok-ngá-kèng一切所行ê。
列王紀下 24 20| 耶路撒冷kap猶大tú-tio̍h chiah-ê事，是因為耶和華發出受氣，beh tùi伊ê面前趕出in。
列王紀下 25 1| Se-tí-ka背叛巴比倫王。當伊坐位第九年，十月初十，巴比倫王Nî-pò͘-kah-nî-sat chhōa伊全軍來攻擊耶路撒冷，tī城ê對面紮營，koh tī四圍作土堆攻擊城。
列王紀下 25 2| Tùi án-ni，城受圍困，直到Se-tí-ka王十一年。
列王紀下 25 3| 四月初九日，城內飢荒真傷重，致到hit所在ê百姓lóng無米糧。
列王紀下 25 4| 城受攻破，一切ê兵丁透暝，tùi óa近王ê園，兩個城牆中ê門hit條路逃走。Ka-le̍k-tí人tú-tú tī四圍攻擊城，王就tùi A-la̍h-pa ê路逃走。
列王紀下 25 5| Ka-le̍k-tí ê軍兵追jip王，tī耶利哥ê平洋追tio̍h伊，伊ê全軍lóng離開伊四散。
列王紀下 25 6| In掠tio̍h王，帶到Lī-pí-la̍h巴比倫王hia，就審判伊。
列王紀下 25 7| Tī Se-tí-ka ê目睭前，thâi死Se-tí-ka hiah-ê kiáⁿ，koh iah Se-tí-ka兩蕊目睭，用鐵鏈鏈伊，帶伊到巴比倫。
列王紀下 25 8| 巴比倫王Nî-pò͘-kah-nî-sat王十九年，五月初七日，跟隨巴比倫王ê侍衛長Nî-pò͘-sat-la̍h-tàn到耶路撒冷；
列王紀下 25 9| 用火燒耶和華ê殿，kap王宮，koh用火燒耶路撒冷一切ê厝，就是富貴家ê厝。
列王紀下 25 10| 跟tè侍衛長Ka-le̍k-tí ê全軍，就拆毀耶路撒冷四圍ê城牆。
列王紀下 25 11| Hit時侍衛長Nî-pò͘-sat-la̍h-tàn，將留tī城內所chhun ê百姓，kap hiah-ê投降巴比倫王ê，以及眾人中所chhun-ê，lóng掠去。
列王紀下 25 12| 獨獨侍衛長留第一sòng-hiong-ê，hō͘ in治理葡萄園kap種作。
列王紀下 25 13| 耶和華殿內ê銅柱，kap耶和華殿內ê盆座，以及銅海，Ka-le̍k-tí人lóng phah破，將hiah-ê銅運到巴比倫；
列王紀下 25 14| koh帶去鼎、托á、剪刀、碗，kap所用一切ê銅器；
列王紀下 25 15| 火爐、盤，一切金器ê金，銀器ê銀，侍衛長lóng帶去。
列王紀下 25 16| Koh帶所羅門王為耶和華ê殿所chhòng兩支柱，一個銅海，kap hiah-ê座；chiah-ê器具ê銅bōe能秤伊ê輕重。
列王紀下 25 17| Chit支柱高十八肘，伊ê頂面有銅ê柱斗；柱斗高三肘；柱斗ê周圍有網á kap石榴，lóng是銅做ê；第二支柱siâng一款，也有網á。
列王紀下 25 18| 侍衛長掠祭司頭Se-lâi-ngá，kap第二級ê祭司Se-hoan-a，kap三個顧門ê；
列王紀下 25 19| koh tùi城內掠一個管兵ê官，kap tī城內所tú-tio̍h常常見王ê面ê五人，kap軍長ê書記點算百姓ê，以及城中所tú-tio̍h ê國民六十人。
列王紀下 25 20| 侍衛長Nî-pò͘-sat-la̍h-tàn將chiah-ê人帶到Lī-pí-la̍h，巴比倫王hia。
列王紀下 25 21| 巴比倫王phah in tī Hap-má地ê Lī-pí-la̍h，thâi死in。Án-ni猶大ê百姓受掠離開本地。
列王紀下 25 22| 論到猶大國chhun ê百姓，就是巴比倫王Nî-pò͘-kah-nî-sat所留ê，王設立Sa-hoan ê孫，A-hi-kam ê kiáⁿ，Ki-tāi-lī，管轄in。
列王紀下 25 23| 眾軍長kap屬in ê人，聽見巴比倫王設立Ki-tāi-lī管轄in。Tùi án-ni，Nî-thàm-ngá ê kiáⁿ以實瑪利，Ka-lī-a ê kiáⁿ Iok-hap-lân，Nî-tô-hoat ê人Tan-hō͘-bia̍t ê kiáⁿ Se-lâi-ngá，Má-ka人ê kiáⁿ Ngá-sat-nî-a，kap屬in ê人，lóng到Bí-su-pa見Ki-tāi-lī。
列王紀下 25 24| Ki-tāi-lī tùi in kap屬in ê人chiù-chōa，講，Lín莫得驚Ka-le̍k-tí ê人臣；做lín tiàm chit所在，服事巴比倫王，就thang得tio̍h福氣。
列王紀下 25 25| 七月間，王親Í-lī-sa-má ê孫，Nî-thàm-ngá ê kiáⁿ，以實瑪利，帶十人kap伊來，phah死Ki-tāi-lī以及kap伊tī Bí-su-pa ê猶大人，kap Ka-le̍k-tí人。
列王紀下 25 26| Tùi án-ni，眾百姓無論大細，kap hiah-ê軍長，lóng起來去埃及；因為驚Ka-le̍k-tí人ê緣故。
列王紀下 25 27| 猶大王Iok-ngá-kun受掠了後第三十七年，巴比倫王Í-bī-bí-lô-ta̍t元年，十二月二十七日，舉起猶大王Iok-ngá-kun，放伊出監。
列王紀下 25 28| 亦用好話安慰伊，hō͘伊ê位khah高其餘chiah-ê王ê位，就是kap伊同tī巴比倫ê。
列王紀下 25 29| Thǹg去伊監內所穿ê衫，一世人kap巴比倫王相kap食。
列王紀下 25 30| 巴比倫王賞賜伊所欠用ê植物，日日hō͘伊一份，一世人lóng是án-ni。
歷代志上 1 1| 亞當、Siat、Í-lô-sū；
歷代志上 1 2| Kai-lâm、Má-le̍k-lia̍t、Ngá-lia̍t；
歷代志上 1 3| 以諾、Má-thó͘-sat-la̍h、La̍h-be̍k；
歷代志上 1 4| 挪亞、閃、含、雅弗。
歷代志上 1 5| 雅弗ê kiáⁿ：Ko-bia̍t、Má-kok、馬大、Ngá-oân、Thó͘-pa、Bí-siat、Thê-la̍h。
歷代志上 1 6| Ko-bia̍t ê kiáⁿ：A-si̍t-ki-ná、Te-hoat、To-ka-má。
歷代志上 1 7| Ngá-oân ê kiáⁿ：以利沙、Tha-sì、Ki-thê、Lô-tan。
歷代志上 1 8| 含ê kiáⁿ：Kó͘-si̍t、Be̍k-se-im、Hut、迦南。
歷代志上 1 9| Kó͘-si̍t ê kiáⁿ：Se-pa、Hap-hui-la̍h、Sat-hut-tha、La̍h-má、Sat-hut-thê-ka。La̍h-má ê kiáⁿ：Sī-pa、Tí-tàn。
歷代志上 1 10| Kó͘-si̍t生Lêng-lio̍k；伊做世上英雄ê起頭。
歷代志上 1 11| Be̍k-se-im生Lō͘-téng-im、A-ná-bí-im、Lī-hap-pí-im、Ná-hut-thó͘-hi-im；
歷代志上 1 12| Phàⁿ-su-ló͘-sè-im、Ka-su-lō͘-hi-im、(tùi in出腓利士人)，Ka-hui-thok-im。
歷代志上 1 13| 迦南生大kiáⁿ Se-tùn，kap Hek；
歷代志上 1 14| 以及Iâ-pò͘-su、A-mô͘-lī、Kek-ka-sat；
歷代志上 1 15| Hi-bī、A-ki、Sé-nî；
歷代志上 1 16| A-óa-tí、Sé-má-lī、Hap-má，chiah-ê族。
歷代志上 1 17| 閃ê kiáⁿ：Í-lân、A-sūt、A-hoat-sat、路得、A-lân、O͘-su、Hō͘-le̍k、Ki-thiap、Bí-siat。
歷代志上 1 18| A-hoat-sat生Sa-la̍h，Sa-la̍h生Hi-pek。
歷代志上 1 19| Hi-pek生兩個kiáⁿ；一個名叫Hoat-le̍k，因為tī伊hit時地上就分界；Hoat-le̍k ê小弟名叫Iok-tan。
歷代志上 1 20| Iok-tan生A-mô͘-tap、Sa-lia̍t、Hap-sat-má-hui、Iâ-la̍h；
歷代志上 1 21| Hap-to-lân、O͘-sat、Tek-la̍h；
歷代志上 1 22| Í-pa-lio̍k、A-pí-má-lī、Sī-pa；
歷代志上 1 23| O͘-hui、Hap-hui-la̍h、Iok-pa；chiah-ê lóng是Iok-tan ê kiáⁿ。
歷代志上 1 24| 閃、A-hoat-sat、Sa-la̍h；
歷代志上 1 25| Hi-pek、Hoat-le̍k、La̍h-ngô͘；
歷代志上 1 26| Se-lo̍k、Ná-ho̍k、Tha-la̍h；
歷代志上 1 27| 亞伯蘭，(亞伯蘭就是亞伯拉罕)。
歷代志上 1 28| 亞伯拉罕ê kiáⁿ：以撒、以實瑪利。
歷代志上 1 29| In ê世系記tī下底：以實瑪利ê大kiáⁿ，Nî-pài-iok；koh有Ki-ta̍t、Ap-tek-pia̍t、Bí-pí-sam；
歷代志上 1 30| Bí-si-má、Tō͘-má，Má-sat，Hap-ta̍t，Thê-má；
歷代志上 1 31| I-tu̍t，Ná-hui-si，Ki-tí-má。Chiah-ê lóng是以實瑪利ê kiáⁿ。
歷代志上 1 32| 亞伯拉罕ê細姨Ki-thó͘-la̍h所生ê kiáⁿ就是Sim-lân、Iok-san、Bí-tàn、米甸、I-si-pa、Su-a。Iok-san ê kiáⁿ；Sī-pa、Tí-tàn。
歷代志上 1 33| 米甸ê kiáⁿ：Í-hoat、Í-hut、Hap-lo̍k、A-pí-tāi、Í-le̍k-tāi。Chiah-ê lóng是Ki-thó͘-la̍h ê kiáⁿ孫。
歷代志上 1 34| 亞伯拉罕生以撒。以撒ê kiáⁿ：以掃kap以色列。
歷代志上 1 35| 以掃ê kiáⁿ：Í-lī-hoat、Liû-jíⁿ、Iâ-o͘-si、Ngá-lân、Khó-la̍h。
歷代志上 1 36| Í-lī-hoat ê kiáⁿ：Thê-bān、O-boa̍t、Sé-phi、Ka-thán、Ki-la̍p-su、Têng-la̍p、A-má-le̍k。
歷代志上 1 37| Liû-jíⁿ ê kiáⁿ：Ná-hap、謝拉、Sa-má、Bí-sat。
歷代志上 1 38| Se-jíⁿ ê kiáⁿ：Lô-tan、Sok-pa、Chè-piān、A-ná、Tí-sūn、Í-chhat、Tí-san。
歷代志上 1 39| Lô-tan ê kiáⁿ：Hô-lī、Hô-bān；Lô-tan ê姊妹是Têng-la̍p。
歷代志上 1 40| Sok-pa ê kiáⁿ：A-le̍k-bûn、Má-ná-hat、Í-pa-lio̍k、Sī-hui、O-lâm。Chè-piān ê kiáⁿ：A-ngá、A-ná。A-ná ê kiáⁿ：Tí-sūn。
歷代志上 1 41| Tí-sūn ê kiáⁿ：Hap-bek-lân，I-sī-pan、Ek-lân、Ki-lân。
歷代志上 1 42| Í-chhat ê kiáⁿ：Phek-hán、Sat-hoan、A-kan。Tí-san ê kiáⁿ：O͘-su、A-lân。
歷代志上 1 43| 當以色列人未有君王治理ê事先，tī Í-tong地做王來治理ê記tī下底：Pí-jíⁿ ê kiáⁿ Pí-la̍h；伊ê京城名叫Têng-hap-pa。
歷代志上 1 44| Pí-la̍h死了，Pho-su-la̍h人謝拉 ê kiáⁿ Iok-pa續接伊做王。
歷代志上 1 45| Iok-pa死了，Thê-bān地ê人Hō͘-san續接伊做王。
歷代志上 1 46| Hō͘-san死了，Pí-ta̍t ê kiáⁿ Hap-ta̍t續接伊做王；伊就是tī Mô͘-ap地thâi贏米甸人ê；伊ê京城名叫A-bī-tek。
歷代志上 1 47| Hap-ta̍t死了，Má-sū-lī-ka人Song-la̍h續接伊做王。
歷代志上 1 48| Song-la̍h死了，河邊Lī-hô-pek人掃羅續接伊做王。
歷代志上 1 49| 掃羅死了，A-kek-pho ê kiáⁿ Pa-le̍k-hap-lâm續接伊做王。
歷代志上 1 50| Pa-le̍k-hap-lâm死了，Hap-ta̍t續接伊做王；伊ê京城名叫Pa-i；伊ê bó͘名叫Bí-hi-tha-piat，是Bí-sat-ha̍p ê cha-bó͘孫，Má-te̍k-lia̍t ê cha-bó͘-kiáⁿ。Hap-ta̍t死。
歷代志上 1 51| 有Í-tong人ê族長，就是Têng-la̍p族長、A-le̍k-óa族長、Iâ-thiap族長；
歷代志上 1 52| A-hô-lī-pa-má族長、Í-la̍h族長、Pí-lùn族長；
歷代志上 1 53| Ki-la̍p-su族長、Thê-bān族長、Bí-pí-sat族長；
歷代志上 1 54| Má-ki-tia̍p族長、Í-lân族長。Chiah-ê就是Í-tong人ê族長。
歷代志上 2 1| 以色列ê kiáⁿ：Liû-piān、西門、利未、猶大、Í-sat-ka、Se-pò͘-lûn；
歷代志上 2 2| Tàn、約瑟、便雅憫、Ná-hut-tha-lī、Ka-tek、A-siat。
歷代志上 2 3| 猶大ê kiáⁿ；Jíⁿ、Gô-lâm、Sī-la̍h；chit三個是迦南人Su-a ê cha-bó͘-kiáⁿ所生ê。猶大ê大kiáⁿ Jíⁿ做pháiⁿ tī耶和華ê面前，伊就hō͘伊死。
歷代志上 2 4| 猶大ê新婦Tha-má kā伊生Hoat-le̍k-su kap 謝拉。猶大共五個kiáⁿ。
歷代志上 2 5| Hoat-le̍k-su ê kiáⁿ；Hi-su-lûn、Hap-bó͘-le̍k。
歷代志上 2 6| 謝拉 ê kiáⁿ；Sim-lī、Í-thàm、Hi-bān、Kah-kok、Tāi-la̍h；共五人。
歷代志上 2 7| Ka-bí ê kiáⁿ：A-kan、chit-ê A-kan tī應該滅ê物犯罪，連累以色列人。
歷代志上 2 8| Í-thàm ê kiáⁿ：A-sat-lī-ngá。
歷代志上 2 9| Hi-su-lûn所生ê kiáⁿ：Iâ-la̍h-bia̍t、Lân、Ki-lō͘-pài。
歷代志上 2 10| Lân生A-bí-ngá-ta̍t；A-bí-ngá-ta̍t生Ná-sūn，做猶大人ê首領；
歷代志上 2 11| Ná-sūn生Sat-bûn，Sat-bûn生Pho-a-su；
歷代志上 2 12| Pho-a-su生Gô-pī-tek；Gô-pī-tek生耶西；
歷代志上 2 13| 耶西生大kiáⁿ Í-lī-ap，第二kiáⁿ A-pí-ná-ta̍t，第三kiáⁿ Sī-bí-a；
歷代志上 2 14| 第四kiáⁿ Ná-thán-gia̍p，第五kiáⁿ La̍h-tāi；
歷代志上 2 15| 第六kiáⁿ O-sián，第七kiáⁿ大衛。
歷代志上 2 16| In ê姊妹是Sé-ló͘-ngá kap A-pí-kai。Sé-ló͘-ngá ê kiáⁿ是A-pí-su、Iok-ap、A-sat-hek，共三個。
歷代志上 2 17| A-pí-kai生A-má-sat；A-má-sat ê老父是以實瑪利人Ek-thiap。
歷代志上 2 18| Hi-su-lûn ê kiáⁿ迦勒tùi伊ê bó͘ A-so͘-pa，也tùi Iâ-lio̍k，來生kiáⁿ；伊ê kiáⁿ就是Iâ-siat、Sok-pa、Ap-tun。
歷代志上 2 19| A-so͘-pa死了，迦勒koh娶 Í-hoat-tha，伊kā伊生Hō͘-jíⁿ。
歷代志上 2 20| Hō͘-jíⁿ生O͘-lī，O͘-lī生Pí-sat-lia̍t。
歷代志上 2 21| 了後Hi-su-lûn kap Ki-lia̍t ê老父Má-kiat ê cha-bó͘-kiáⁿ同房；Hi-su-lûn六十歲娶伊做bó͘；
歷代志上 2 22| 伊kā伊生Se-kat，Se-kat生Gâi-jíⁿ，伊tī Ki-lia̍t地有二十三個城。
歷代志上 2 23| 後來Ki-su̍t人kap A-lân人tùi in搶Gâi-jíⁿ chiah-ê城，kap Ki-la̍p kap伊ê鄉村，共六十個城。Chiah-ê lóng是Ki-lia̍t ê老父Má-kiat ê kiáⁿ。
歷代志上 2 24| Hi-su-lûn tī Ka-le̍k-í-hoat-tha死後，伊ê bó͘ A-pí-ngá kā伊生A-si-hō͘，Thê-ko-a ê老父。
歷代志上 2 25| Hi-su-lûn ê大kiáⁿ Iâ-la̍h-bia̍t生大kiáⁿ Lân，koh生Pò͘-ná、O-liân、O-sián、A-hi-ngá。
歷代志上 2 26| Iâ-la̍h-bia̍t koh娶一個bó͘，名A-tha-la̍h；伊是O-lâm ê老母。
歷代志上 2 27| Iâ-la̍h-bia̍t ê大kiáⁿ Lân ê kiáⁿ：Má-su、Ngá-bín、Í-kiat。
歷代志上 2 28| O-lâm ê kiáⁿ：Sa-mái、Ngá-tāi；Sa-mái ê kiáⁿ：Ná-tap、A-pí-su̍t。
歷代志上 2 29| A-pí-su̍t ê bó͘名A-pí-hâi；伊kā伊生A-piān，kap Mô͘-lī。
歷代志上 2 30| Ná-tap ê kiáⁿ：Se-lia̍t、A-piàn；Se-lia̍t無kiáⁿ就死。
歷代志上 2 31| A-piàn ê kiáⁿ：Í-sī-；Í-sī- ê kiáⁿ：Sī-san。Sī-san ê kiáⁿ；A-lâi。
歷代志上 2 32| Sa-mái ê小弟Ngá-tāi ê kiáⁿ：Ek-thiap、約拿單；Ek-thiap無kiáⁿ，就死。
歷代志上 2 33| 約拿單ê kiáⁿ：Pí-le̍k、Sat-sat。Chiah-ê lóng是Iâ-la̍h-bia̍t ê kiáⁿ孫。
歷代志上 2 34| Sī-san無kiáⁿ，只有cha-bó͘-kiáⁿ。Sī-san有一個奴僕，名Iâ-hap，是埃及人。
歷代志上 2 35| Sī-san將伊ê cha-bó͘-kiáⁿ hō͘奴僕Iâ-hap做bó͘；伊kā伊生kiáⁿ A-thài。
歷代志上 2 36| A-thài生Ná-tan，Ná-tan生Sat-poa̍t；
歷代志上 2 37| Sat-poa̍t生Í-hut-la̍h，Í-hut-la̍h生Gô-pī-tek；
歷代志上 2 38| Gô-pī-tek生Iâ-hō͘，Iâ-hō͘生A-sat-lī-ngá；
歷代志上 2 39| A-sat-lī-ngá生Hi-lī-su，Hi-lī-su生Í-lī-a-sat；
歷代志上 2 40| Í-lī-a-sat生Se-su-mái，Se-su-mái生Sa-liông；
歷代志上 2 41| Sa-liông生Iâ-ka-bí-ngá，Iâ-ka-bí-ngá生Í-lī-sa-má。
歷代志上 2 42| Iâ-la̍h-bia̍t ê兄弟迦勒有kiáⁿ，大kiáⁿ Bí-sa，是Se-hut ê老父；koh Hi-pek-lûn ê老父Má-lí-sa ê kiáⁿ。
歷代志上 2 43| Hi-pek-lûn ê kiáⁿ：Khó-la̍h、Tha-phó͘-a、Lī-khéng、Sī-má。
歷代志上 2 44| Sī-má生La̍h-hâm，是Iok-kan ê老父；Lī-khéng生Sa-mái。Sa-mái ê kiáⁿ Má-hûn；
歷代志上 2 45| Má-hûn是Pek-siok ê老父。
歷代志上 2 46| 迦勒ê細姨Í-hoat生哈蘭、Mô͘-sat、Ka-siā；哈蘭生Ka-siā。
歷代志上 2 47| Ngá-tāi ê kiáⁿ：Lī-kiān、Iok-thán、Ki-san、Pí-le̍k、Í-hoat、Sa-a-hut。
歷代志上 2 48| 迦勒ê細姨Má-ka生Sī-pia̍t、Te̍k-hap-ná。
歷代志上 2 49| Koh生Be̍k-má-ná ê老父Sa-a-hut，Boat-pí-ná kap Ki-pí-a ê老父Sī-hoat；迦勒ê cha-bó͘-kiáⁿ是Ap-sat。
歷代志上 2 50| 迦勒ê kiáⁿ孫；Í-hoat-tha ê大kiáⁿ；Hō͘-jíⁿ ê kiáⁿ，Ki-lia̍t-iâ-lîm ê老父Sok-pa；
歷代志上 2 51| 伯利恆ê老父Sat-má，Pek-ka-tek ê老父Hap-le̍k。
歷代志上 2 52| Ki-lia̍t-iâ-lîm ê老父Sok-pa有kiáⁿ；Hap-lô-í kap Bí-lô͘-hap人ê一半。
歷代志上 2 53| Ki-lia̍t-iâ-lîm hiah-ê族；Í-thiap人、Pò͘-te̍k人、Sū-má人、Bi̍t-lâi人；koh tùi chiah-ê族有生出Só-la̍h人kap Í-si̍t-tô人。
歷代志上 2 54| Sat-má ê kiáⁿ孫：伯利恆、Nî-tô-hoat人、A-tha-lio̍k-pek-iok-ap、Má-ná-hap人ê一半、Só-lī人。
歷代志上 2 55| Koh有khiā起tī Ngá-pí-su chiah-ê經學士ê家，就是Tek-la̍h人，Sī-bí-ap人、Só͘-kah人。Chiah-ê lóng是Ki-nî人，Lī-kah ê家ê老父Hap-boa̍t所生ê。
歷代志上 3 1| 大衛tī Hi-pek-lûn所生ê kiáⁿ記tī下底：大kiáⁿ Àm-lùn，是Iâ-su-lia̍t人A-hi-loán生ê；第二kiáⁿ但以理，就是Ka-bi̍t人A-pí-kai生ê；
歷代志上 3 2| 第三kiáⁿ Ap-Sa-liông，是Ki-su̍t王Ta̍t-mái ê cha-bó͘-kiáⁿ Má-ka生ê；第四kiáⁿ A-to-nî-ngá，是Hap-ki̍p生ê；
歷代志上 3 3| 第五kiáⁿ Sī-hoat-thê-ngá，是A-pí-tha生ê；第六kiáⁿ Í-te̍k-liām，是伊ê bó͘ Í-khek-la̍h生ê。
歷代志上 3 4| Chit六人lóng是大衛tī Hi-pek-lûn生ê；伊tī-hia做王七年koh六月日；tī耶路撒冷做王三十三年。
歷代志上 3 5| 大衛tī耶路撒冷所生ê kiáⁿ就是Sī-bí-a、Sok-pa、Ná-tan、所羅門；chit四個是A-bí-lī ê cha-bó͘-kiáⁿ Poa̍t-su-a所生ê。
歷代志上 3 6| iáu有Ek-hat、Í-lī-sa-má、Í-lī-hoat-lia̍t；
歷代志上 3 7| Lô-ka、Nî-húi、Ngá-hui-a；
歷代志上 3 8| Í-lī-sa-má、Í-lī-ngá-tāi、Í-lī-hoat-lia̍t，共九個。
歷代志上 3 9| Chiah-ê lóng是大衛ê kiáⁿ；以外iáu有后妃ê kiáⁿ；Tha-má是in ê姊妹。
歷代志上 3 10| 所羅門ê kiáⁿ是Lô-phò-àm，Lô-phò-àm ê kiáⁿ是A-pí-ngá，A-pí-ngá ê kiáⁿ是A-sat，A-sat ê kiáⁿ是Iok-sa-hoat；
歷代志上 3 11| Iok-sa-hoat ê kiáⁿ是Iok-lân，Iok-lân ê kiáⁿ是A-hap-siā，A-hap-siā ê kiáⁿ是Iok-a-si；
歷代志上 3 12| Iok-a-si ê kiáⁿ是A-má-siā，A-má-siā ê kiáⁿ是A-sat-lī-ngá，A-sat-lī-ngá ê kiáⁿ是Iok-thán；
歷代志上 3 13| Iok-thán ê kiáⁿ是A-hap-su，A-hap-su ê kiáⁿ是Hi-se-ka，Hi-se-ka ê kiáⁿ是Má-ná-se；
歷代志上 3 14| Má-ná-se ê kiáⁿ是A-bûn，A-bûn ê kiáⁿ是約西亞；
歷代志上 3 15| 約西亞ê kiáⁿ，大ê是Iok-hap-lân，第二個是Iok-ngá-kèng，第三ê Se-tí-ka，第四ê Sa-liông。
歷代志上 3 16| Iok-ngá-kèng hiah-ê kiáⁿ：Iâ-ko-nî-ngá，Iâ-ko-nî-ngá ê kiáⁿ Se-tí-ka。
歷代志上 3 17| 受掠ê Iâ-ko-nî-ngá ê kiáⁿ；Sat-la̍h-thiat，
歷代志上 3 18| Má-ki-lân、Pí-tāi-ngá、是-ná-sat、Iâ-ka-bí、Hô-sa-má、Nî-tāi-pí-ngá。
歷代志上 3 19| Pí-tāi-ngá ê kiáⁿ：Só͘-lô-pa-pek、Sī-múi；Só͘-lô-pa-pek ê kiáⁿ：Bí-su-lân、Hap-ná-nî-ngá；in ê姊妹Sī-lô-bi̍t；
歷代志上 3 20| Koh有Hap-su-pa、O-hek、Pí-lī-ka、Hap-sat-tí、U-sa-hi-sek，共五個。
歷代志上 3 21| Hap-ná-nî-ngá ê kiáⁿ；Pí-la-thê、Iâ-su-a；koh有Sī-hoat-ngá chiah-ê kiáⁿ，A-jíⁿ-lân chiah-ê kiáⁿ，Gô-pa-tí-a chiah-ê kiáⁿ，Sī-ka-nî chiah-ê kiáⁿ。
歷代志上 3 22| Sī-ka-nî ê kiáⁿ Sī-má-ngá；Sī-má-ngá ê kiáⁿ； Hap-tu̍t、Í-kah、Pa-lī-a、Nî-lī-ngá、Sa-hoat，共六個。
歷代志上 3 23| Nî-lī-ngá ê kiáⁿ：Í-lī-iok-nái、Hi-se-ka、A-su-lí-kan，共三個。
歷代志上 3 24| Í-lī-iok-nái ê kiáⁿ：Hô-tāi-ngá、Í-lī-a-si̍t、Pí-lâi-ngá、A-kok、Iok-hap-lân、Tē-lâi-ngá、A-ná-nî，共七個。
歷代志上 4 1| 猶大ê kiáⁿ：Hoat-le̍k-su、Hi-su-lûn、Ka-bí、Hō͘-jíⁿ、Sok-pa。
歷代志上 4 2| Sok-pa ê kiáⁿ Lī-a-ngá生Ngá-hap；Ngá-hap生A-hō͘-mái kap La̍h-hap。這是Só-la̍h人ê眾族。
歷代志上 4 3| Í-thán ê老父ê kiáⁿ：Iâ-su-lia̍t、I-si-má、I-tek-pa；in ê姊妹名叫Hap-sek-le̍k-pho-nî；
歷代志上 4 4| Ki-to ê老父Pí-lô͘-i-le̍k，Hō͘-sa ê老父Í-siā-jíⁿ。Chiah-ê lóng是伯利恆ê老父Í-hoat-tha ê大kiáⁿ Hō͘-jíⁿ所生ê。
歷代志上 4 5| Thê-ko-a ê老父A-si-hō͘有兩個bó͘；名Hi-la̍h、Ná-la̍h。
歷代志上 4 6| Ná-la̍h kā伊生A-hō͘-sat、Hi-hut、Thê-bí-nî、Hap-hat-su-tha-lī；chiah-ê lóng是Ná-la̍h ê kiáⁿ。
歷代志上 4 7| Hi-la̍h ê kiáⁿ是Sé-lia̍t、Só-hat、I-thê-lâm。
歷代志上 4 8| Ko-su生A-lo̍k、So-pí-pa；kap Hap-lûn ê kiáⁿ A-hap-hek chiah-ê族。
歷代志上 4 9| Ngá-pí-su比伊ê眾兄弟khah尊貴，伊ê老母kā伊號名Ngá-pí-su，就是講，我生伊是真艱苦。
歷代志上 4 10| Ngá-pí-su求以色列ê上帝，講，願你真實賞賜福氣hō͘我，開闊我ê境界；願你ê手常常kap我tī-teh，保庇我無tú-tio̍h患難，hō͘我不致憂悶。上帝就賞賜伊所求ê。
歷代志上 4 11| Sū-hap ê兄弟Ki-lio̍k生Bí-hek，就是I-sī-tun ê老父。
歷代志上 4 12| Í-sī-tun生Pek-la̍h-pa、Pa-se-a，以及Jíⁿ-ná-hat ê老父Thê-him-ná。Chiah-ê lóng是Lī-ka人。
歷代志上 4 13| Ki-la̍p-su ê kiáⁿ：Gô-tô-liap、Se-lâi-ngá；Gô-tô-liap ê kiáⁿ，Hap-thap。
歷代志上 4 14| Bín-lô-thài生Gô-hut-la̍h；Se-lâi-ngá生Kek-hā-la̍p-him人ê老父Iok-ap；因為in lóng是師傅。
歷代志上 4 15| Iâ-hu-nî ê kiáⁿ迦勒，伊ê kiáⁿ Í-lō͘、Í-la̍h、Ná-an；Í-la̍h ê kiáⁿ Ki-la̍p-su。
歷代志上 4 16| Iâ-hap-bī-le̍k ê kiáⁿ：Se-hut、Se-hoat、Thê-lī、A-sat-lia̍t。
歷代志上 4 17| Í-sū-la̍h ê kiáⁿ：Ek-thiap、Bí-lia̍t、Í-hut、Ngá-lûn；Bí-lia̍t娶法老ê cha-bó͘-kiáⁿ Pí-thê-ngá做bó͘，生Bí-lī-àm、Sa-mái，kap Í-si̍t-thê-mô͘ ê老父E̍k-pa；Bí-lia̍t koh娶猶大人做bó͘，生Ki-to ê老父Ngá-lia̍t，So-ko ê老父Hi-pek，kap Sat-lô-a ê老父Iâ-kó͘-thiat。
歷代志上 4 18| b
歷代志上 4 19| Hô-tē-ngá ê bó͘是Ná-hâm ê姊妹，伊所生ê kiáⁿ是Ka-bí人Ki-la̍h ê老父kap Má-ka人Í-si̍t-thê-mô͘。
歷代志上 4 20| Sī-bûn ê kiáⁿ：Àm-lùn、Lîm-ná、Piān-ha̍p-lâm、Thê-lûn。Í-sī- ê kiáⁿ：So-hek、Piān-so-hek。
歷代志上 4 21| 猶大ê kiáⁿ，Sī-la̍h；Sī-la̍h ê kiáⁿ；Lī-ka ê老父Jíⁿ，Má-lī-sa ê老父La̍h-tāi，以及屬A-si̍t-tí族，織幼麻布chiah-ê家；
歷代志上 4 22| iáu有Iok-kèng、Ko-se-pa人、Iok-a-si、撒拉，就是tī Mô͘-ap地掌權ê；koh有Ngá-siok-pí-lī-hêng。這lóng是早時所記載ê。
歷代志上 4 23| Chiah-ê人lóng是燒磁師傅，是Nî-tha-èng kap Ki-te-la̍h khiā起ê百姓；in tī-hia kap王khiā起，做王ê工。
歷代志上 4 24| 西門ê kiáⁿ：Nî-bó͘-lī、（Ngá-bín、）Ngá-li̍p、謝拉、掃羅；
歷代志上 4 25| 掃羅ê kiáⁿ Sa-liông；Sa-liông ê kiáⁿ Bí-pí-sam；Bí-pí-sam ê kiáⁿ Bí-si-má。
歷代志上 4 26| Bí-si-má ê kiáⁿ記tī下底： Bí-si-má生Hap-bó͘-lī，Hap-bó͘-lī ê kiáⁿ，Sat-khek，Sat-khek ê kiáⁿ，Sī-múi。
歷代志上 4 27| Sī-múi有十六個kiáⁿ，六個cha-bó͘-kiáⁿ；伊ê兄弟ê kiáⁿ兒無lōa-chōe，in ta̍k家無親像猶大族ê人丁hiah-chōe。
歷代志上 4 28| In khiā起tī別是巴、Mô͘-la̍h-tāi、Hap-sat-su-a；
歷代志上 4 29| Phek-la̍h、Í-sim、Tô-lia̍p；
歷代志上 4 30| Pí-thó͘-lī、Hô-ní-má、Sé-kek-la̍h；
歷代志上 4 31| Pek-má-ka-phok、Hap-sat-so͘-sat、Pek-pí-lī、Sa-la̍h-im。
歷代志上 4 32| Chiah-ê城lóng屬tī in，到大衛做王ê時。In ê鄉里就是Í-thán、A-in、Lîm-bûn、To-kiān、A-san，共五個城。
歷代志上 4 33| iáu有屬hiah-ê城ê鄉里到tī Pa-le̍k。這是in khiā起ê所在，in lóng有家譜。
歷代志上 4 34| iáu有Bí-só͘-pa、Ngá-bí-le̍k、A-má-siā ê kiáⁿ Iok-sa；
歷代志上 4 35| 約珥、Iok-sī-pí ê kiáⁿ Iâ-hō͘，Iok-sī-pí是Se-lâi-ngá ê kiáⁿ，Se-lâi-ngá是A-siat ê kiáⁿ。
歷代志上 4 36| iáu有Í-lī-iok-nái、Ngá-ko-pa、Iok-sok-hái、A-sùi-ngá、A-tí-gia̍p、Iâ-se-bia̍t、Pí-ná-ngá；
歷代志上 4 37| Sī-hui ê kiáⁿ Sè-sat，Sī-hui是A-liông ê kiáⁿ，A-li王是Iâ-tāi-ngá ê kiáⁿ，Iâ-tāi-ngá是Siⁿ-lī ê kiáⁿ，Siⁿ-lī是Sī-má-ngá ê kiáⁿ。
歷代志上 4 38| 頂面所記載chiah-ê名lóng是做族長ê；in宗族ê人額加添chōe-chōe。
歷代志上 4 39| In去山谷ê東勢，到Ki-to ê 口面，chhē飼羊ê草場。
歷代志上 4 40| In chhē-tio̍h肥súi ê草場，hit-ê地闊，koh安靜也和平；因為早時有含族ê人khiā起tī-hia。
歷代志上 4 41| 頂面所記ê人，tī猶大王Hi-se-ka ê時，來攻擊in ê布棚，kap hia所有ê Bí-o͘-nî人，將in一盡剿滅，就khiā起tī in ê地方到tī今á日；因為hia有草場thang來飼in ê羊群。
歷代志上 4 42| 西門ê族中有五百人，去到Se-ní山；in ê軍長就是Í-sī-chiah-ê kiáⁿ Pí-la̍h-thê、Nî-lī-ngá、Lī-hoat-ngá kap O͘-siat。
歷代志上 4 43| In thâi死逃走chhun ê A-má-le̍k人，就khiā起tī-hia到今á日。
歷代志上 5 1| 以色列ê大kiáⁿ Liû-piān，( 伊本是大kiáⁿ；因為伊phah lâ-sâm伊ê老父ê眠床，所以大kiáⁿ ê名份就歸tī以色列ê kiáⁿ約瑟ê後裔；獨獨世系無照大kiáⁿ ê例來算。
歷代志上 5 2| 因為猶大贏過伊lóng總ê兄弟，君王也是tùi伊出；總是大kiáⁿ ê名份歸tī約瑟。)
歷代志上 5 3| 以色列ê大kiáⁿ Liû-piān ê kiáⁿ；Hap-lo̍k、Hoat-lō͘、Hi-su-lûn、Ka-bí。
歷代志上 5 4| Iok-ní ê kiáⁿ，Sī-má-ngá；Sī-má-ngá ê kiáⁿ，Ko-kek；Ko-kek ê kiáⁿ，Sī-múi；
歷代志上 5 5| Sī-múi ê kiáⁿ，Bí-ka；Bí-ka ê kiáⁿ Lī-a-ngá；Lī-a-ngá ê kiáⁿ Pa-le̍k；
歷代志上 5 6| Pa-le̍k ê kiáⁿ Pī-la̍h，chit-ê Pī-la̍h做Liû-piān支派ê首領，hō͘亞述王Thê-kek-la̍h-pí-nî-sek掠去；
歷代志上 5 7| 伊ê兄弟，照宗族照世系ê族譜，做族長ê，是Iâ-lī、Sat-ka-lī-ngá、Pí-la̍h；
歷代志上 5 8| Pí-la̍h是A-sat ê kiáⁿ；A-sat是Sī-má ê kiáⁿ；Sī-má是Iok-ní ê kiáⁿ；Iok-ní所khiā起ê地方就是A-lô-ní到Nî-pho kap Pa-le̍k-bián；
歷代志上 5 9| Koh tùi東續到Pek-la̍h河chit-pêng ê曠野；因為in tī Ki-lia̍t ê地in ê cheng-siⁿ真chōe。
歷代志上 5 10| 掃羅ê時，in kap夏甲人交戰，夏甲人死tī in ê手下；in就tī Ki-lia̍t東勢ê全地khiā起tī in ê布棚。
歷代志上 5 11| Ka-tek ê kiáⁿ孫tī Liû-piān ê對面khiā起tī Pa-san ê地到tī Sat-ka；
歷代志上 5 12| in中間做族長ê約珥，有做副族長ê Sa-hoan，koh有Ngá-nái kap khiā起tī Pa-san ê Sa-hoat。
歷代志上 5 13| In宗族ê兄弟；Bí-ka-le̍k、Bí-su-lân、Sī-pa、Iok-nāi、Ngá-kan、Sè-a、Hi-pek，共七人。
歷代志上 5 14| Chiah-ê lóng是A-pí-hâi ê kiáⁿ，A-pí-hâi是Hō͘-lī ê kiáⁿ，Hō͘-lī是Iâ-lô-a ê kiáⁿ，Iâ-lô-a是Ki-lia̍t ê kiáⁿ，Ki-lia̍t是Bí-ka-le̍k ê kiáⁿ，Bí-ka-le̍k是Iâ-sī-su ê kiáⁿ，Iâ-sī-su是Iâ-hap-to ê kiáⁿ，Iâ-hap-to是Pò͘-su ê kiáⁿ；
歷代志上 5 15| Koh有Kó͘-nî ê孫，Ap-pí-tia̍p ê kiáⁿ A-hi；chiah-ê lóng是做族長ê。
歷代志上 5 16| In khiā起tī Ki-lia̍t kap Pa-san，kap伊ê鄉里，以及Sa-lûn ê郊野，直到四圍ê交界。
歷代志上 5 17| Chiah-ê人tī猶大王Iok-thán ê時，kap以色列王Iâ-lô-phò-àm ê時，lóng記tī in ê世系ê族譜。
歷代志上 5 18| Liû-piān人Ka-tek人kap Má-ná-se半支派ê人，能kōaⁿ藤牌kia̍h刀，開弓射箭，出征gâu相thâi ê勇士，共有四萬四千七百六十人。
歷代志上 5 19| In kap夏甲人、I-tu̍t人、Ná-hui-si人、Lô-tap人交戰。
歷代志上 5 20| In得tio̍h幫贊，夏甲人kap跟tè in ê人lóng交tī in ê手；因為in tī戰陣ê中間求叫上帝；因為in óa靠上帝，伊就聽in。
歷代志上 5 21| In搶掠夏甲人ê cheng-siⁿ；有駱駝五萬隻，羊二十五萬隻，驢兩千隻，koh有人十萬。
歷代志上 5 22| 對敵死ê真chōe，因為chit-ê交戰是tùi上帝。In就tòa tī對敵ê地到in受掠ê時。
歷代志上 5 23| Má-ná-se半支派ê人khiā起tī hit-ê所在，tùi Pa-san -到Pa-le̍k-hek-bûn、Sī-nî-jíⁿ，kap Hek-bûn山。
歷代志上 5 24| In ê族長就是Í-hut、Í-sī、Í-lia̍t、A-su-lia̍t、耶利米、Hô-ta̍t-úi-ngá、Ngá-tia̍p；lóng是大權能ê勇士，有名聲ê人，也是做族長ê。
歷代志上 5 25| In得罪in列祖ê上帝，thàn hit所在ê百姓ê上帝，行邪淫；chiah-ê百姓就是上帝tī in ê面前所除滅ê。
歷代志上 5 26| 所以以色列ê上帝激動亞述王Phó͘-le̍k，kap亞述王Thê-kek-la̍h-pí-nî-sek ê心，伊將Liû-piān人、Ka-tek人、Má-ná-se半支派ê人，掠到Hap-lia̍p、Hap-phok、Hap-la̍h，kap Ko-sàn ê河，到今á日。
歷代志上 6 1| 利未ê kiáⁿ：Kek-sūn、Ko-hat、Bí-la̍h-lī。
歷代志上 6 2| Ko-hat ê kiáⁿ：Àm-lân、Í-su-hap、Hi-pek-lûn、O͘-siat。
歷代志上 6 3| Àm-lân ê kiáⁿ：亞倫、摩西、Bí-lī-àm。亞倫ê kiáⁿ：Ná-tap、A-pí-hō͘、Í-lī-a-sat、Í-tha-má。
歷代志上 6 4| Í-lī-a-sat生Hui-nî-hap，Hui-nî-hap生A-pí-su；
歷代志上 6 5| A-pí-su生Pò͘-ki，Pò͘-ki生O͘-se；
歷代志上 6 6| O͘-se生Se-la̍h-hi-ngá，Se-la̍h-hi-ngá生Bí-la̍h-iok；
歷代志上 6 7| Bí-la̍h-iok生A-má-lī-ngá，A-má-lī-ngá生A-hi-tu̍t；
歷代志上 6 8| A-hi-tu̍t生Sat-tok，Sat-tok生A-hi-má-su；
歷代志上 6 9| A-hi-má-su生A-sat-lī-ngá，A-sat-lī-ngá生Iok-ha̍p-lân；
歷代志上 6 10| Iok-ha̍p-lân生A-sat-lī-ngá，(chit-ê A-sat-lī-ngá tī所羅門tī耶路撒冷所起ê殿擔當祭司ê職；)
歷代志上 6 11| A-sat-lī-ngá生A-má-lī-ngá，A-má-lī-ngá生A-hi-tu̍t；
歷代志上 6 12| A-hi-tu̍t生Sat-tok，Sat-tok生Sa-liông；
歷代志上 6 13| Sa-liông生Hi-le̍k-ka，Hi-le̍k-ka生A-sat-lī-ngá；
歷代志上 6 14| A-sat-lī-ngá生Se-lâi-ngá，Se-lâi-ngá生Iok-sat-tap；
歷代志上 6 15| 當耶和華用Nî-pò͘-kah-nî-sat ê手掠猶大kap耶路撒冷ê時，chit-ê Iok-sat-tap也受掠去。
歷代志上 6 16| 利未ê kiáⁿ，Kek-sūn、Ko-hat、Bí-la̍h-lī。
歷代志上 6 17| Kek-sūn ê kiáⁿ名叫做Li̍p-nî、Sī-múi。
歷代志上 6 18| Ko-hat ê kiáⁿ；Àm-lûn、Í-su-hap、Hi-pek-lûn、O͘-siat。
歷代志上 6 19| Bí-la̍h-lī ê kiáⁿ：Boa̍t-lī、Bó͘-sī-。Chiah-ê就是利未-人ê家，照in ê列祖排列。
歷代志上 6 20| Kek-sūn ê kiáⁿ，Li̍p-nî，Li̍p-nî ê kiáⁿ Ngá-hap，Ngá-hap ê kiáⁿ生má；
歷代志上 6 21| 生má ê kiáⁿ Iok-a，Iok-a ê kiáⁿ E̍k-to，E̍k-to ê kiáⁿ 謝拉；謝拉 ê kiáⁿ Iâ-te̍k-nāi。
歷代志上 6 22| Ko-hat ê kiáⁿ A-bí-ná-ta̍t，A-bí-ná-ta̍t ê kiáⁿ Khó-la̍h，Khó-la̍h ê kiáⁿ A-sek；
歷代志上 6 23| A-sek ê kiáⁿ Í-lī-ka-ná，Í-lī-ka-ná ê kiáⁿ Í-pí-ngá-sat，Í-pí-ngá-sat ê kiáⁿ A-sek；
歷代志上 6 24| A-sek ê kiáⁿ Tha-hap，Tha-hap ê kiáⁿ O͘-lia̍t，O͘-lia̍t ê kiáⁿ O͘-se-ngá，O͘-se-ngá ê kiáⁿ掃羅。
歷代志上 6 25| Í-lī-ka-ná ê kiáⁿ：A-má-sài kap A-hi-mô͘。
歷代志上 6 26| A-hi-mô͘ ê kiáⁿ Í-lī-ka-ná；Í-lī-ka-ná ê kiáⁿ Só-hui，Só-hui ê kiáⁿ Ná-hap；
歷代志上 6 27| Ná-hap ê kiáⁿ Í-lī-ap，Í-lī-ap ê kiáⁿ Iâ-lô-hán，Iâ-lô-hán ê kiáⁿ Í-lī-ka-ná。
歷代志上 6 28| 撒母耳ê大kiáⁿ約珥，第二kiáⁿ A-pí-a。
歷代志上 6 29| Bí-la̍h-lī ê kiáⁿ Boat-lī，Boat-lī ê kiáⁿ Li̍p-nî，Li̍p-nî ê kiáⁿ Sī-múi，Sī-múi ê kiáⁿ O͘-sat；
歷代志上 6 30| O͘-sat ê kiáⁿ Sī-bí-a，Sī-bí-a ê kiáⁿ Hap-ki-ngá，Hap-ki-ngá ê kiáⁿ A-sòe-ngá。
歷代志上 6 31| 約櫃安設了後，大衛所派ê人tī耶和華ê厝內管理唱歌ê事就是chiah-ê。
歷代志上 6 32| In就tī會幕ê頭前當唱歌ê工，直到所羅門tī耶路撒冷起造耶和華ê殿，in就照班列當職。
歷代志上 6 33| 當職ê人kap in ê kiáⁿ孫記tī下面。Ko-hat ê kiáⁿ孫中有唱歌ê Hi-bān，Hi-bān是Iok-ní ê kiáⁿ，Iok-ní是撒母耳ê kiáⁿ；
歷代志上 6 34| 撒母耳是Í-lī-ka-ná ê kiáⁿ，Í-lī-ka-ná是Iâ-lô-hán ê kiáⁿ，Iâ-lô-hán是Í-lia̍t ê kiáⁿ，Í-lia̍t是Tô-a ê kiáⁿ；
歷代志上 6 35| Tô-a是So͘-hut ê kiáⁿ，So͘-hut是Í-lī-ka-ná ê kiáⁿ，Í-lī-ka-ná是Má-hap ê kiáⁿ，Má-hap是A-má-sài ê kiáⁿ；
歷代志上 6 36| A-má-sài是Í-lī-ka-ná ê kiáⁿ，Í-lī-ka-ná是Iok-ní ê kiáⁿ，Iok-ní是A-sat-lī-ngá ê kiáⁿ，A-sat-lī-ngá是Se-hoan-ngá ê kiáⁿ；
歷代志上 6 37| Se-hoan-ngá是Tha-hap ê kiáⁿ，Tha-hap是A-sek ê kiáⁿ，A-sek是Í-pí-ngá-sat ê kiáⁿ，Í-pí-ngá-sat是Khó-la̍h ê kiáⁿ；
歷代志上 6 38| Khó-la̍h是Í-su-hap ê kiáⁿ，Í-su-hap是Ko-hat ê kiáⁿ，Ko-hat是利未ê kiáⁿ，利未是以色列ê kiáⁿ。
歷代志上 6 39| Hi-bān ê兄弟A-sat，khiā-tī伊ê chiàⁿ-pêng-ê，A-sat是Pí-lī-ka ê kiáⁿ，Pí-lī-ka是Sī-bí-a ê kiáⁿ；
歷代志上 6 40| Sī-bí-a是Bí-ka-le̍k ê kiáⁿ，Bí-ka-le̍k是Pa-se-ngá ê kiáⁿ，Pa-se-ngá是Má-ki-ngá ê kiáⁿ；
歷代志上 6 41| Má-ki-ngá是Í-te̍k-nî ê kiáⁿ，Í-te̍k-nî是謝拉 ê kiáⁿ，謝拉是A-tāi-ngá ê kiáⁿ；
歷代志上 6 42| A-tāi-ngá是Í-thàm ê kiáⁿ，Í-thàm是Sin-má ê kiáⁿ，Sin-má是Sī-múi ê kiáⁿ；
歷代志上 6 43| Sī-múi是Ngá-hap ê kiáⁿ，Ngá-hap是Kek-sūn ê kiáⁿ，Kek-sūn是利未ê kiáⁿ。
歷代志上 6 44| In ê兄弟Bí-la̍h-lī ê kiáⁿ孫，khiā tī tò-pêng-ê，就是Ki-sî ê kiáⁿ I-thàm，Ki-sî是A-pek-tí ê kiáⁿ，A-pek-tí是Má-lo̍k ê kiáⁿ；
歷代志上 6 45| Má-lo̍k是Hap-sa-pí-ngá ê kiáⁿ，Hap-sa-pí-ngá是A-má-siā ê kiáⁿ，A-má-siā是Hi-le̍k-ka ê kiáⁿ；
歷代志上 6 46| Hi-le̍k-ka是Àm-se ê kiáⁿ，Àm-se是Pa-nî ê kiáⁿ，Pa-nî是Sa-be̍k ê kiáⁿ；
歷代志上 6 47| Sa-be̍k是Boa̍t-le̍k ê kiáⁿ，Boa̍t-le̍k是Bó͘-sī ê kiáⁿ，Bó͘-sī是Bí-la̍h-lī ê kiáⁿ，Bí-la̍h-lī是利未ê kiáⁿ。
歷代志上 6 48| In ê兄弟利未人受派來做上帝ê殿ê會幕一切ê工。
歷代志上 6 49| 獨獨亞倫kap伊ê眾kiáⁿ tī燒祭ê壇獻祭，也tī香壇燒香，來做至聖所一切ê工，替以色列人贖罪，照上帝ê奴僕摩西所吩咐ê。
歷代志上 6 50| 亞倫ê kiáⁿ孫記tī下面：伊ê kiáⁿ是Í-lī-a-sat，Í-lī-a-sat ê kiáⁿ是Hui-nî-hap，Hui-nî-hap ê kiáⁿ是A-pí-su；
歷代志上 6 51| A-pí-su ê kiáⁿ是Pò͘-ki，Pò͘-ki ê kiáⁿ是O͘-se，O͘-se ê kiáⁿ是Se-la̍h-hi-ngá；
歷代志上 6 52| Se-la̍h-hi-ngá ê kiáⁿ是Bí-la̍h-iok，Bí-la̍h-ioke5 kiáⁿ是A-má-lī-ngá，A-má-lī-ngá ê kiáⁿ是A-hi-tu̍t；
歷代志上 6 53| A-hi-tu̍t ê kiáⁿ是Sat-tok，Sat-tok ê kiáⁿ是A-hi-má-su。
歷代志上 6 54| In khiā起ê所在，照in境內ê營寨，記tī下底；
歷代志上 6 55| 亞倫ê kiáⁿ孫，Ko-hat族，事先liam-khau，用猶大地Hi-pek-lûn kap四周圍ê郊野hō͘ in；
歷代志上 6 56| 總是屬城ê田園kap伊ê鄉社lóng是hō͘ Iâ-hu-nî ê kiáⁿ Ká-le̍k。
歷代志上 6 57| 也用逃閃ê城，Hi-pek-lûn，hō͘亞倫ê kiáⁿ孫；koh有Li̍p-ná kap伊ê郊野，Ngá-thê-jíⁿ，Í-si̍t-thê-bo̍k，kap伊ê郊野；
歷代志上 6 58| Hi-lûn kap伊ê郊野，Tí-phek kap伊ê郊野；
歷代志上 6 59| A-san kap伊ê郊野，Pek-sī-be̍k kap伊ê郊野；
歷代志上 6 60| tī便雅憫支派ê地，有Ka-pa kap伊ê郊野，O-le̍k-biat8kap伊ê郊野，A-ná-tu̍t kap伊ê郊野。In chiah-ê族所得tio̍h ê城共十三個。
歷代志上 6 61| Koh用liam-khau hō͘ Ko-hat其餘ê kiáⁿ孫十個城，就是tī Í-hoat-liân ê支派，tī Tàn ê支派，koh tī Má-ná-se半支派ê地。
歷代志上 6 62| Koh hō͘ Kek-sūn chiah-ê kiáⁿ，照in ê族，tī Í-sat-ka ê支派，tī A-siat ê支派，tī Ná-hut-tha-lī ê支派，tī Pa-san Má-ná-se ê支派chiah-ê地，十三個城。
歷代志上 6 63| Koh用liam-khau hō͘ Bí-la̍h-lī ê kiáⁿ孫，照in ê族，tī Liû-piān ê支派，tī Ka-tek ê支派，tī Se-pò͘-lûn ê支派，hiah-ê地，十二個城；
歷代志上 6 64| 以色列人將chiah-ê城，kap in ê郊野，hō͘利未人。
歷代志上 6 65| Tī猶大kiáⁿ孫ê支派，tī西門kiáⁿ孫ê支派，tī便雅憫kiáⁿ孫ê支派，hiah-ê地，用所記名hiah-ê城，用liam-khau hō͘ in。
歷代志上 6 66| Ko-hat kiáⁿ孫ê族中有ê tī Í-hoat-liân支派ê地得tio̍h城。
歷代志上 6 67| In用Í-hoat-liân山逃閃ê城，示劍kap伊ê郊野，hō͘伊；koh用Ki-sek kap伊ê郊野hō͘ in；
歷代志上 6 68| Koh hō͘ in Iok-liân kap伊ê郊野，Pek-hô-lûn kap伊ê郊野，
歷代志上 6 69| A-ngá-lûn kap伊ê郊野，Ka-tek-lîm-bûn kap伊ê郊野；
歷代志上 6 70| Koh hō͘ Ko-hat ê kiáⁿ孫其餘ê族，tī Má-ná-se半支派ê地，有A-nái kap伊ê郊野，Pí-liân kap伊ê郊野。
歷代志上 6 71| Hou7Kek-sūn chiah-ê kiáⁿ孫tī Má-ná-se家ê半支派有Pa-san ê Kho-lân kap伊ê郊野，A-su-tha-lio̍k kap伊ê郊野；
歷代志上 6 72| Koh tī Í-sat-ka支派ê地，Ki-te-su kap伊ê郊野，Tāi-pí-la̍h kap伊ê郊野；
歷代志上 6 73| La̍h-boa̍t kap伊ê郊野，A-liân kap伊ê郊野；
歷代志上 6 74| tī A-siat支派ê地有Má-sa kap伊ê郊野，Ap-tùn kap伊ê郊野；
歷代志上 6 75| Hō͘-kat kap伊ê郊野，Lī-ha̍p kap伊ê郊野；
歷代志上 6 76| tī Ná-hut-tha-lī支派ê地，有加利利ê Ki-te-su kap伊ê郊野，Hap-bûn kap伊ê郊野，Ki-lia̍t-têng kap伊ê郊野。
歷代志上 6 77| Koh hō͘利未支派其餘ê人，就是Bí-la̍h-lī ê kiáⁿ孫，tī Se-pò͘-lûn支派ê地，有Lîm-mô͘-ná kap伊ê郊野，Tha-po̍k kap伊ê郊野；
歷代志上 6 78| Koh tī約旦外，近耶利哥，約旦ê東pêng，tī Liû-piān支派ê地，有曠野ê Pí-sek kap伊ê郊野，Ngá-hap-sat kap伊ê郊野；
歷代志上 6 79| Ki-tí-bo̍k kap伊ê郊野，Bí-hoat-ap kap伊ê郊野；
歷代志上 6 80| Koh tī Ka-tek支派ê地，有Ki-lia̍t ê La̍h-boa̍t kap伊ê郊野，Má-hap-liām kap伊ê郊野；
歷代志上 6 81| Hi-si̍t-pún kap伊ê郊野，Ngá-siā kap伊ê郊野。
歷代志上 7 1| Í-sat-ka ê kiáⁿ：Tô-la̍h、Phó͘-óa、Ngá-su̍t、Sin-lûn，共四人。
歷代志上 7 2| Tô-la̍h ê kiáⁿ是O͘-se、Lī-hoat-ngá、Iâ-le̍k、Ngá-mái、Ek-tek-sàu、Sī-bó͘-lī，lóng是in老父Tô-la̍h ê族長，tī in ê世代做大氣力ê勇士；當大衛ê時，in ê人額共有兩萬兩千六百人。
歷代志上 7 3| O͘-se ê kiáⁿ；I-su-la̍h-hi；I-su-la̍h-hi ê kiáⁿ：Bí-ka-le̍k、Gô-pa-tí-a、約珥、I-sī-ngá，共五人；lóng是出名人。
歷代志上 7 4| In所chhōa ê，tī in ê世系，照in列祖ê家，有軍兵thang交戰ê，共三萬六千人；因為in ê bó͘ kap kiáⁿ真chōe。
歷代志上 7 5| In ê兄弟，tī Í-sat-ka hiah-ê家，lóng是大勇士，照in ê世系算伊，共八萬七千人。
歷代志上 7 6| 便雅憫ê kiáⁿ：Pí-la̍h、Pí-kiat、Iâ-tia̍p，共三人。
歷代志上 7 7| Pí-la̍h ê kiáⁿ：Í-su-pún、O͘-se、O͘-siat、Iâ-lī-mô͘、Í-lī，共五人；是老父ê族長，koh是大勇士；照in ê世系算伊，共兩萬兩千三十四人。
歷代志上 7 8| Pí-kiat ê kiáⁿ：Se-bí-la̍h、Iok-a-si、Í-lī-í-siā、Í-lī-iok-nái、Àm-lī、Iâ-lī-mô͘、A-pí-ngá、A-ná-tu̍t、A-la̍h-bia̍t。這lóng是Pí-kiat ê kiáⁿ。
歷代志上 7 9| 也是in老父ê族長，koh是大氣力ê勇士；照in ê族譜，in ê世系來算伊，有兩萬連兩百人。
歷代志上 7 10| Iâ-tia̍p ê kiáⁿ；Pí-le̍k-hán，Pí-le̍k-hán ê kiáⁿ是Iâ-o͘-si、便雅憫、Í-hut，Ki-ná-ná、Sè-thán、Tha-si、A-si-sa-hap。
歷代志上 7 11| 這lóng是Iâ-tia̍p ê kiáⁿ，照in老父ê族長，做大氣力ê勇士；in ê數額是一萬七千兩百人；lóng能上陣交戰。
歷代志上 7 12| iáu有Í-jíⁿ ê kiáⁿ，Su-phín、Hō͘-phín，kap A-hek ê kiáⁿ，Hō͘-sin。
歷代志上 7 13| Ná-hut-tha-lī ê kiáⁿ：Ngá-siat、Ko͘-nî、Iâ-sek、Sa-liông；這是Phek-la̍h ê kiáⁿ孫。
歷代志上 7 14| Má-ná-se ê kiáⁿ；A-su-lia̍t，是伊ê bó͘所生ê；伊ê細姨A-lân人生Ki-lia̍t ê老父Má-kiat。
歷代志上 7 15| Má-kiat所娶ê bó͘是Hō͘-phín Su-phín ê小妹，名Má-ka。Má-ná-se ê第二kiáⁿ，名Se-lô-hui-hap；Se-lô-hui-hap有kúi-nā ê cha-bó͘-kiáⁿ。
歷代志上 7 16| Má-kiat ê bó͘ Má-ka生一個kiáⁿ，號名Pí-lī-si；伊ê小弟名Sī-lī-si；伊ê kiáⁿ是O͘-lân kap Lī-kim。
歷代志上 7 17| O͘-lân ê kiáⁿ是Pí-tàn；chiah-ê lóng是Ki-lia̍t ê kiáⁿ孫。Ki-lia̍t是Má-kiat ê kiáⁿ，Má-kiat是Má-ná-se ê kiáⁿ。
歷代志上 7 18| Ki-lia̍t ê姊妹，Hap-mô͘-lī-kiat，生I-si-hô、A-pí-í-siā、Má-la̍h。
歷代志上 7 19| Sī-bí-tāi ê kiáⁿ是A-hiān、示劍、Lī-khek-hi、A-nî-an。
歷代志上 7 20| Í-hoat-liân ê kiáⁿ是Su-thê-la̍h；Su-thê-la̍h ê kiáⁿ是Pí-lia̍t，Pí-lia̍t ê kiáⁿ是Tha-hap，Tha-hap ê kiáⁿ是Í-la̍h-tāi，Í-la̍h-tāi ê kiáⁿ是Tha-hap；
歷代志上 7 21| Tha-hap ê kiáⁿ是Sat-poa̍t，Sat-poa̍t ê kiáⁿ是Su-thê-la̍h；Í-hoat-liân koh生Í-siā、Í-lia̍t，in hō͘本地ê Ka-te̍k人thâi死，因為in落去beh搶in ê cheng-siⁿ。
歷代志上 7 22| In老父Í-hoat-liân為in悲哀chōe-chōe日，伊ê兄弟lóng來安慰伊。
歷代志上 7 23| Í-hoat-liân kap伊ê bó͘同房，伊ê bó͘就懷孕生kiáⁿ；老父kā伊號名叫Pí-lī-a，因為伊ê家tú-tio̍h艱苦。
歷代志上 7 24| 伊ê cha-bó͘-kiáⁿ名叫Sià-i-la̍h，就是起頂下ê Pek-hô-lûn kap O͘-soān-sià-í-la̍h ê。
歷代志上 7 25| 伊ê kiáⁿ是Lī-hoat，kap Lī-sit。Lī-sit ê kiáⁿ是Tha-la̍h，Tha-la̍h ê kiáⁿ是Tha-hán。
歷代志上 7 26| Tha-hán ê kiáⁿ是La̍h-tàn，La̍h-tàn ê kiáⁿ是A-bí-hut，A-bí-hut ê kiáⁿ是Í-lī-sa-má；
歷代志上 7 27| Í-lī-sa-má ê kiáⁿ是Lùn，Lùn ê kiáⁿ是約書亞。
歷代志上 7 28| In ê業kap khiā起ê所在是Pek-te̍k-lī，kap伊ê鄉社，東勢Ná-lân，西勢Ki-sek kap伊ê鄉社，koh有示劍kap伊ê鄉社，Ka-sat kap伊ê鄉社。
歷代志上 7 29| Koh有óa近Má-ná-se人ê境界，Pek-siān kap伊ê鄉社，Tha-la̍p kap伊ê鄉社，Bí-kiat-to kap伊ê鄉社，To-jíⁿ kap伊ê鄉社；以色列ê kiáⁿ約瑟ê kiáⁿ孫khiā起chiah-ê所在。
歷代志上 7 30| A-siat ê kiáⁿ是Im-ná、E̍k-si-óa、E̍k-si-úi、Pí-lī-a，koh有in ê姊妹Se-la̍h。
歷代志上 7 31| Pí-lī-a ê kiáⁿ是Hi-piat、Má-kiat，Má-kiat是Pí-sat-ui ê老父。
歷代志上 7 32| Hi-piat生Ngá-hut-le̍k、Sok-be̍k、Hô-thán，kap in ê姊妹Su-ngá。
歷代志上 7 33| Ngá-hut-le̍k ê kiáⁿ是Pa-sat、Pin-hap、A-si-hoat；chiah-ê lóng是Ngá-hut-le̍k ê kiáⁿ。
歷代志上 7 34| Sok-be̍k ê kiáⁿ是A-hi、Lô-ka、Iâ-hō͘-pa、A-lân。
歷代志上 7 35| Sok-be̍k ê兄弟Hí-liân ê kiáⁿ是Só-hoat、Im-ná、Sī-lī-su、A-boat。
歷代志上 7 36| Só-hoat ê kiáⁿ是Su-a、Hap-nî-hut、Su-a-le̍k、Pí-lī、Im-la̍h；
歷代志上 7 37| Pí-sek、Hô-tek、San-má、Si-sa、Ek-lân、Pí-la̍h。
歷代志上 7 38| Ek-thiap ê kiáⁿ是Iâ-hu-nî、Pí-su-pa、A-la̍h。
歷代志上 7 39| O͘-la̍h ê kiáⁿ是A-la̍h、Hàn-nî-gia̍p、Lī-siá。
歷代志上 7 40| 這lóng是A-siat ê kiáⁿ孫，lóng是in老父hit族ê頭人，是特別大氣力ê勇士，也是首領中ê出tioh-ê。照in ê世系來算，能出陣交戰ê，in ê數額是兩萬六千人。
歷代志上 8 1| 便雅憫生大kiáⁿ Pí-la̍h，第二kiáⁿ A-si̍t-pia̍t，第三kiáⁿ A-hap-la̍h；
歷代志上 8 2| 第四kiáⁿ Lô-hap，第五kiáⁿ La̍h-hoat。
歷代志上 8 3| Pí-la̍h ê kiáⁿ是A-tāi、Ki-la̍h、A-pí-hut；
歷代志上 8 4| A-pí-su、Nái-bān、A-hô-a；
歷代志上 8 5| Ki-la̍h、Sī-hu-hoān、Hō͘-lân。
歷代志上 8 6| Í-hut ê kiáⁿ做Ka-pa khiā起ê百姓ê族長，受掠到Má-ná-hat。
歷代志上 8 7| Koh有Nái-bān、A-hi-a、Ki-la̍t，伊掠in去；koh生O͘-sat、A-hi-hut。
歷代志上 8 8| 差in去了後，Sa-hap-liân tī Mô͘-ap地生kiáⁿ cha-bó͘-kiáⁿ；Hō͘-sin kap Pa-la̍h是伊ê bó͘。
歷代志上 8 9| 伊tùi伊ê bó͘ Hô-tek生Iok-pa、Sé-pí-ngá、Bí-sa、Má-la̍h-kan；
歷代志上 8 10| Iâ-o͘-su、Sa-ka、Bí-má；chiah-ê是伊ê kiáⁿ，lóng是做族長。
歷代志上 8 11| Koh tùi伊ê bó͘ Hō͘-sin生A-pí-tu̍t、Í-lī-pa-le̍k。
歷代志上 8 12| Í-lī-pa-le̍k ê kiáⁿ是Hi-pek、Bí-san、Sa-be̍k；Sa-be̍k起O-lô kap羅得，以及伊ê鄉社。
歷代志上 8 13| Koh有Pí-lī-a kap Sī-má，是A-ngá-lûn khiā起ê百姓ê族長；in是趕逐Ka-te̍k khiā起ê百姓ê。
歷代志上 8 14| Koh有A-hi-iok、Sa-soah、Iâ-lī-boa̍t；
歷代志上 8 15| Se-pa-tē-ngá、A-la̍h-tek、A-tek；
歷代志上 8 16| Bí-ka-le̍k、I-si-pa、Iok-ha̍p，lóng是Pí-lī-a ê kiáⁿ。
歷代志上 8 17| Se-pa-tē-ngá、Bí-su-lân、Hi-se-ki、Hi-pek；
歷代志上 8 18| I-si-bí-lâi、I-su-lī-a、Iok-pa，lóng是Í-lī-pa-le̍k ê kiáⁿ。
歷代志上 8 19| Ngá-kim、Sè-ki-lī、Sat-tí；
歷代志上 8 20| Í-lī-nái、Sé-le̍k-thài、Í-lia̍t；
歷代志上 8 21| A-tāi-ngá、Pí-la̍h-ngá、Sin-la̍h，lóng是Sī-múi ê kiáⁿ。
歷代志上 8 22| I-si-pan、Hi-pek、Í-lia̍t；
歷代志上 8 23| A-pek-tùn、Sé-ki-lī、哈蘭；
歷代志上 8 24| Hap-ná-nî-ngá、Í-lân、An-tô-thê-ngá；
歷代志上 8 25| Í-hut-tí-ngá、Pí-lô͘-i-le̍k，lóng是Sa-soah ê kiáⁿ；
歷代志上 8 26| San-sī-lâi、Sī-hap-lī、A-tha-lī-ngá；
歷代志上 8 27| Ngá-lī-se、以利亞、Sè-ki-lī，lóng是Iâ-lô-hán ê kiáⁿ。
歷代志上 8 28| Chiah-ê人照in ê世系，lóng是出名ê族長，khiā起tī耶路撒冷。
歷代志上 8 29| Ki-piàn ê老父khiā起Ki-piàn，伊ê bó͘名叫Má-ka。
歷代志上 8 30| 伊ê大kiáⁿ是A-pek-tùn，koh有So͘-jíⁿ、Ki-sū、Pa-le̍k、Ná-tap；
歷代志上 8 31| Ki-to、A-hi-iok、Sat-ka、Bí-ki-lô；
歷代志上 8 32| Bí-ki-lô生Sī-bí-àm。Chiah-ê人kap in ê兄弟khiā起tī耶路撒冷，tī in兄弟ê對面。
歷代志上 8 33| Nî-jíⁿ生Ki-sū；Ki-sū生掃羅；掃羅生約拿單、Be̍k-ki-su-a、A-pí-ná-ta̍t、I-si-pa-le̍k。
歷代志上 8 34| 約拿單ê kiáⁿ是Bí-le̍k-pa-le̍k；Bí-le̍k-pa-le̍k生Bí-ka。
歷代志上 8 35| Bí-ka ê kiáⁿ是Pí-tun、Bí-le̍k、Tha-lī-a、A-hap-su。
歷代志上 8 36| A-hap-su生Iâ-hô-o-ta̍t，Iâ-hô-o-ta̍t生A-la̍h-bia̍t、A-su-má-ui、Sim-lī；Sim-lī生Mô͘-sat。
歷代志上 8 37| Mô͘-sat生Pí-lī-a；Pí-lī-a ê kiáⁿ是La̍h-hoat，La̍h-hoat ê kiáⁿ是Í-lī-a-sat，Í-lī-a-sat ê kiáⁿ是A-sek。
歷代志上 8 38| A-sek有六個kiáⁿ，in ê名是A-su-lī-kan、Pho-ki-lō͘、以實瑪利、Sī-a-lī-ngá、Gô-pa-tí-ngá、哈蘭；這lóng是A-sek ê kiáⁿ。
歷代志上 8 39| 伊ê兄弟Í-siat ê kiáⁿ：大ê名叫O͘-lân，第二個 Iâ-o͘-是，第三個Í-lī-hoat-lia̍t。
歷代志上 8 40| O͘-lân ê kiáⁿ lóng是大氣力ê勇士，也是gâu射箭ê人；伊有chōe-chōe kiáⁿ kap孫，共一百五十人。頂面chiah-ê lóng是便雅憫ê kiáⁿ孫。
歷代志上 9 1| Án-ni以色列人，照in ê世系所算，看ah，有記載tī以色列列王ê記錄；猶大人因為犯罪，就受掠到巴比倫。
歷代志上 9 2| 事先khiā起伊ê業ê ta̍k-ê城ê人，就是以色列人、祭司、利未人、Nî-thê-lêng人。
歷代志上 9 3| Khiā起tī耶路撒冷ê，有猶大人、便雅憫人、Í-hoat-liân kap Má-ná-se ê人。
歷代志上 9 4| 猶大ê kiáⁿ，Hoat-le̍k-su ê kiáⁿ孫中有O͘-thài，O͘-thài是A-bí-hut ê kiáⁿ，A-bí-hut是Àm-lī ê kiáⁿ，Àm-lī是Im-lī ê kiáⁿ，Im-lī是Pa-nî ê kiáⁿ。
歷代志上 9 5| Sī-lô ê kiáⁿ孫中有大kiáⁿ，A-sòe-ngá，kap伊ê眾kiáⁿ。
歷代志上 9 6| 謝拉 ê kiáⁿ孫中有Iâ-o͘-lī kap伊ê兄弟，共六百九十人。
歷代志上 9 7| 便雅憫ê kiáⁿ孫中有Sat-lō͘，Sat-lō͘是bí-su-lân ê kiáⁿ，Bí-su-lân是Hô-ta̍t-ui-ngá ê kiáⁿ，Hô-ta̍t-ui-ngá是Hap-se-lô͘ ê kiáⁿ。
歷代志上 9 8| Koh有Iâ-lô-hán ê kiáⁿ I-pí-nî-ngá，Bí-ki-li̍p ê孫，O͘-se ê kiáⁿ Í-la̍h，Í-pí-nî-ngá ê曾孫，Liû-jíⁿ ê孫，Sī-hoat-thê-ngá ê kiáⁿ，Bí-su-lân；
歷代志上 9 9| Kap in ê兄弟，照in ê世系，共九百五十六人；chiah-ê lóng是照in列祖ê家來做族長。
歷代志上 9 10| 屬祭司ê，有Iâ-tāi-ngá、Iâ-hô-ngá-li̍p、Ngá-kun。
歷代志上 9 11| iáu有管理上帝ê殿ê，Hi-le̍k-ka ê kiáⁿ A-sat-lī-ngá，Hi-le̍k-ka是Bí-su-lân ê kiáⁿ，Bí-su-lân是Sat-tok ê kiáⁿ，Sat-tok是Bí-la̍h-ioke5 kiáⁿ，Bí-la̍h-iok是A-hi-tu̍t ê kiáⁿ。
歷代志上 9 12| Koh有Má-ki-ngá ê曾孫，Pa-si-hō͘-jíⁿ ê孫，Iâ-lô-hán ê kiáⁿ，A-tāi-ngá；koh有A-tē-gia̍p ê kiáⁿ Má-sài，A-tē-gia̍p是Ngá-hi-sè-la̍h ê kiáⁿ，Ngá-hi-sè-la̍h是Bí-su-lân ê kiáⁿ，Bí-su-lân是Bí-si̍t-lī-bi̍t ê kiáⁿ，Bí-si̍t-lī-bi̍t是Im-be̍k ê kiáⁿ。
歷代志上 9 13| In kap in ê兄弟lóng做族長，共一千七百六十人；lóng有才能，gâu做上帝ê厝差用ê工。
歷代志上 9 14| 利未人Bí-la̍h-lī ê kiáⁿ孫中，有Hap-sa-pí-ngá ê曾孫，Ap-lī-kam ê孫，Hap-su̍t ê kiáⁿ，Sī-má-ngá。
歷代志上 9 15| Koh有Poa̍t-pa-kah、Hek-le̍k-si、Ka-la̍h，kap A-sat ê曾孫，Sè-ki-lī ê孫，Bí-ka ê kiáⁿ，Má-thàm-ngá。
歷代志上 9 16| Koh有Iâ-tō͘-tùn ê曾孫，Ka-la̍h ê孫，Sī-má-ngá ê kiáⁿ，Gô-pa-tí。Koh有Í-lī-ka-ná ê孫，亞撒ê kiáⁿ，Pí-lī-ka；in lóng khiā起tī Nî-tô-hoat人ê鄉社。
歷代志上 9 17| 顧門ê是Sa-liông、A-kok、Ta̍t-bûn、A-hi-bān，kap in ê兄弟；Sa-liông做in ê頭。
歷代志上 9 18| 伊平素顧守ǹg東ê門，王出入ê；in lóng是利未族chiah-ê營中顧門ê。
歷代志上 9 19| Khó-la̍h ê曾孫，Í-pí-ngá-sat ê孫，Khó-lī ê kiáⁿ，Sa-liông，kap伊同族ê兄弟Khó-la̍h人，lóng管理差用ê工，kap守會幕ê門；in ê祖bat管理耶和華ê營盤，顧守出入ê所在。
歷代志上 9 20| 早Í-lī-a-sat ê kiáⁿ Hui-nî-hap管理in，耶和華也kap伊tī-teh。
歷代志上 9 21| Bí-si-lī-bí-ngá ê kiáⁿ Sat-ka-lī-ngá做會幕ê顧門ê。
歷代志上 9 22| 受揀選來顧門ê，共兩百十二人。In tī in ê鄉社，照世系來算，是大衛kap先見ê撒母耳所分派來擔當chit-ê責任ê。
歷代志上 9 23| In kap in ê kiáⁿ孫照in ê班列，顧守耶和華ê厝，就是會幕hiah-ê門。
歷代志上 9 24| Tī 東西南北，四方lóng有顧門ê。
歷代志上 9 25| In ê兄弟，tiàm tī鄉社ê，每七日來kap in幫手。
歷代志上 9 26| 因為chiah-ê顧門ê頭四個利未人，lóng擔當in ê責任，來管理上帝厝內chiah-ê棧房kap府庫。
歷代志上 9 27| In khiā起tī上帝ê厝ê四圍，因為hit-ê厝是交代in，ta̍k早起teh開門ê也是in。
歷代志上 9 28| In中間kúi-nā人管理服事ê 器具，因為照數額帶入，也照數額帶出。
歷代志上 9 29| 其中也有ê受設立來管理hiah-ê器具kap聖所ê器具，以及麵粉、酒、油、乳香、芳料。
歷代志上 9 30| 祭司ê kiáⁿ ê中間kúi-nā人用芳料做膏油。
歷代志上 9 31| 利未人Má-tha-thê-ngá是Khó-la̍h族Sa-liông ê大kiáⁿ；伊ê責任是管理盤內所pek ê物。
歷代志上 9 32| In同族ê兄弟，Ko-hat ê kiáⁿ，有ê管理排列ê餅，ta̍k-ê安歇日備辦伊。
歷代志上 9 33| Chiah-ê擔當唱歌ê是利未人chiah-ê族長，khiā起tī殿邊ê小厝，暝日當職，無做別項ê工。
歷代志上 9 34| 頂面chiah-ê lóng是利未人ê族長，tī in ê世代最出名，khiā起tī耶路撒冷。
歷代志上 9 35| Ki-piàn ê老父Iâ-lī khiā起Ki-piàn，伊ê bó͘ Má-ka。
歷代志上 9 36| 伊ê大kiáⁿ是Iâ-pek-tùn，koh有So͘-jíⁿ、Ki-sū、Pa-le̍k、Nî-jíⁿ、Ná-tap；
歷代志上 9 37| Ki-to、A-hi-iok、Sat-ka-lī-ngá、Bí-ki-lô。
歷代志上 9 38| Bí-ki-lô生Sī-bí-àm；chiah-ê人kap in ê兄弟khiā起tī耶路撒冷，tī in ê兄弟ê對面。
歷代志上 9 39| Nî-jíⁿ生Ki-sū，Ki-sū生掃羅，掃羅生約拿單、Be̍k-ki-su-a、A-pí-ná-ta̍t、I-si-pa-le̍k。
歷代志上 9 40| 約拿單ê kiáⁿ，是Bí-le̍k-pa-le̍k，Bí-le̍k-pa-le̍k生Bí-ka。
歷代志上 9 41| Bí-ka ê kiáⁿ是Pí-tun、Bí-le̍k、Tha-lī-a、A-ha̍p-su。
歷代志上 9 42| A-ha̍p-su生Ngá-la̍h，Ngá-la̍h生A-la̍h-bia̍t、A-su-má-ui、Sim-lī；Sim-lī生Mô͘-sat。
歷代志上 9 43| Mô͘-sat生Pí-nî-a；Pí-nî-a生Lī-hoat-ngá，Lī-hoat-ngá ê kiáⁿ是Í-lī-a-sat，Í-lī-a-sat ê kiáⁿ是A-sek。
歷代志上 9 44| A-sek有六個kiáⁿ，in ê名是A-su-lī-kan、Hô-ki-lō͘、以實瑪利、Sī-a-lī-ngá、Gô-pa-tí-ngá、哈蘭；這lóng是A-sek ê kiáⁿ。
歷代志上 10 1| 腓利士人kap以色列人交戰；以色列人tī腓利士人ê面前逃走，tī Ki-lī-pho山受thâi死。
歷代志上 10 2| 腓利士人jip近掃羅kap伊hiah-ê kiáⁿ；腓利士人就thâi死掃羅ê kiáⁿ約拿單、A-pí-ná-ta̍t、Be̍k-ki-su-a。
歷代志上 10 3| 交戰ê陣勢對tī掃羅真危急，射箭ê人射伊，困苦到極。
歷代志上 10 4| 掃羅就kā hit-ê kia̍h伊ê戰器ê講，你拔出你ê刀，kā我鑿死，免得hiah-ê無受割禮ê人來凌辱我；hit-ê kia̍h伊ê戰器ê m̄-ài，因為真驚。掃羅就kia̍h伊ê刀，將身軀àⁿ tī頂面來chhìⁿ死。
歷代志上 10 5| Kia̍h伊ê戰器ê人看見掃羅已經死，也chhìⁿ tī刀裡來死。
歷代志上 10 6| Án-ni掃羅kap伊三個kiáⁿ死，全家做一下死。
歷代志上 10 7| Khiā起山谷ê以色列人看見軍兵逃走，掃羅kap伊ê kiáⁿ lóng死，也放sak in ê城逃走。腓利士人就來khiā起伊。
歷代志上 10 8| 隔日腓利士人來搶剝hiah-ê受thâi ê人，chhē-tio̍h掃羅kap伊ê kiáⁿ，死tī Ki-lī-pho山。
歷代志上 10 9| In就剝伊，the̍h伊ê頭殼kap軍裝，差人到腓利士地ê四境，報消息hō͘ in ê偶像kap in ê百姓。
歷代志上 10 10| 用伊ê軍裝hē tī in ê上帝 ê廟，召伊ê頭殼tī Tāi-kún ê廟。
歷代志上 10 11| Ki-lia̍t ê Ngá-pí人聽見腓利士人所款待掃羅一切ê事。
歷代志上 10 12| In ê眾勇士就起來，將掃羅ê身屍kap伊hiah-ê kiáⁿ ê身屍帶到Ngá-pí；koh葬伊ê骨骸tī Ngá-pí ê橡樹腳，禁食七日。
歷代志上 10 13| Án-ni掃羅死，因為伊犯罪tī耶和華，為tio̍h伊無守耶和華ê命令，koh因為伊去chhē鬼上身ê婦人人，來問伊；
歷代志上 10 14| 也無問耶和華；所以伊thâi死伊，將伊ê國歸hō͘耶西ê kiáⁿ大衛。
歷代志上 11 1| 以色列眾人就聚集到Hi-pek-lûn見大衛講，看ah，阮是你ê骨肉。
歷代志上 11 2| 從前掃羅做王ê時，chhōa以色列人出入ê，也是你；koh耶和華你ê上帝bat對你講，你beh照顧我ê百姓以色列，也beh做我ê百姓以色列ê人君。
歷代志上 11 3| Tùi án-ni，以色列眾長老到Hi-pek-lûn見王；大衛就tī Hi-pek-lûn，tī耶和華ê面前，kap in立約；in就用油抹大衛做以色列王，照耶和華託重撒母耳所講ê。
歷代志上 11 4| 大衛kap以色列人去到耶路撒冷，就是Iâ-pò͘-su。Hit時本地ê Iâ-pò͘-su人khiā起tī-hia。
歷代志上 11 5| Khiā起tī Iâ-pò͘-su ê人kā大衛講，你bōe能入chia。總是大衛攻取錫安ê衛所，做大衛ê城。
歷代志上 11 6| 大衛講，做頭攻擊Iâ-pò͘-su人ê，beh做首領，做元帥；Sé-ló͘-ngá ê kiáⁿ Iok-ap事先上去，就做首領。
歷代志上 11 7| 大衛khiā起tī衛所，所以in叫伊做大衛ê城。
歷代志上 11 8| 伊起城ê四圍，就是tùi Bí-lô 起到伊ê四圍；其餘ê，Iok-ap修理伊。
歷代志上 11 9| 大衛直直khah強大，因為萬軍ê耶和華kap伊tī-teh。
歷代志上 11 10| 下底所記是大衛勇士ê頭人；in kap以色列眾人奮勇，幫贊伊得tio̍h 國，設立伊做王，照耶和華所論以色列ê話。
歷代志上 11 11| 大衛勇士ê數額記tī下底；Hap-kek-mô͘-nî人Ngá-sok-pan，伊是chiah-ê將ê首領，伊bat做一時kia̍h鎗thâi死三百人。
歷代志上 11 12| 第二是A-ha̍p人，To-to ê kiáⁿ Í-lī-a-sat；伊是三個勇士ê一個。
歷代志上 11 13| 伊bat kap大衛tī Pa-su-ta̍t-bín，腓利士人聚集tī-hia beh交戰，tī-hia有一坵園大麥滿滿；眾百姓就tī腓利士人ê面前逃走。
歷代志上 11 14| In khiā tī hit 坵園中來保護伊。續phah死腓利士人；耶和華拯救in，hō͘ in大khah贏。
歷代志上 11 15| 三十個頭人中有三人落去石磐hia，入A-thó͘-lân ê洞見大衛；腓利士ê軍隊紮營tī Lī-hoa̍t-im ê山谷。
歷代志上 11 16| Hit時大衛tī衛所，腓利士人ê兵營tī伯利恆。
歷代志上 11 17| 大衛欣羨講，甚麼人會將伯利恆城門邊ê井水，chhiūⁿ來hō͘我lim？
歷代志上 11 18| Chit三人就tùi腓利士ê軍營衝過去，tùi伯利恆城門邊ê井chhiūⁿ水，帶來hō͘大衛；伊m̄ lim，piàⁿ tī耶和華面前，講，
歷代志上 11 19| 我ê上帝ah，我決斷m̄-thang做án-ni；chiah-ê人無顧性命，我kiám敢lim in ê血mah？因為in無顧性命去chhiūⁿ來。所以伊m̄ lim伊。Chiah-ê事是指三個勇士做ê。
歷代志上 11 20| Iok-ap ê兄弟A-pí-su是hit三個勇士中ê頭；因為伊kia̍h鎗攻擊三百人來thâi死，就tī chit三人中得tio̍h名。
歷代志上 11 21| 三人中伊比hit兩個khah出tioh，就做in ê頭；總是bōe比得起頭ê三人。
歷代志上 11 22| 有Kah-siat人Iâ-hô-iâ-tāi ê kiáⁿ，Pí-ná-ngá，bat做出chōe-chōe大事ê，thâi死Mô͘-ap人A-lī-i-le̍k ê兩個kiáⁿ；koh tī落雪ê時，落坑內thâi死一隻獅。
歷代志上 11 23| Koh thâi死一個埃及ê大漢人，有五肘ê高；埃及人手裡有鎗，大親像布機ê樑；Pí-ná-ngá kia̍h柺落去接伊，搶埃及人手內ê鎗，chiah用伊ê鎗thâi死伊。
歷代志上 11 24| Chiah-ê是Iâ-hô-iâ-tāi ê kiáⁿ Pí-ná-ngá所行ê事，就tī三個勇士中得tio̍h名。
歷代志上 11 25| 伊比三十個勇士khah出tioh；總是bōe比得前三個勇士；大衛設立伊做侍衛長。
歷代志上 11 26| 軍隊中ê勇士，有Iok-ap ê兄弟A-sat-hek，伯利恆人，To-to ê kiáⁿ I-le̍k-hap-lân；
歷代志上 11 27| Hap-lu̍t人Sa-má，Pí-lûn人Hi-lī-su；
歷代志上 11 28| Thê-ko-a人Ek-kiat ê kiáⁿ Í-la̍h，A-ná-tu̍t人A-pí-í-siā；
歷代志上 11 29| Hō͘-sa人Se-pí-kai，A-ha̍p人Í-lâi；
歷代志上 11 30| Nî-to-hoat人Má-khap-lâi，Nî-to-hoat人Pa-ná ê kiáⁿ Hi-li̍p；
歷代志上 11 31| 便雅憫族，Ki-pí-a人Lī-pài ê kiáⁿ Í-thài，Pí-la̍h-tùn人Pí-ná-ngá；
歷代志上 11 32| 屬Ka-si̍t chiah-ê溪ê人Hō͘-lâi，A-la̍h-pa人A-pí；
歷代志上 11 33| Pa-lō͘-bí人A-su-má-hut，Sa-pún人I-lī-ngá-hap-pa；
歷代志上 11 34| Ki-sun人Hap-chhim ê眾kiáⁿ，Hap-la̍h人Sa-ki ê kiáⁿ約拿單；
歷代志上 11 35| Hap-la̍h人Sa-kah ê kiáⁿ A-hi-àm，Ngô͘-jíⁿ ê kiáⁿ Í-lī-hoat-le̍k；
歷代志上 11 36| Bí-ki-la̍h人Hi-hut，Pí-lûn人A-hi-ngá；
歷代志上 11 37| Ka-bi̍t人Hi-su-lô，I-su-pài ê kiáⁿ Ná-lâi；
歷代志上 11 38| Ná-tan ê兄弟約珥，Hap-ki-lī ê kiáⁿ Bî-pek-hap；
歷代志上 11 39| A-bûn人Sé-le̍k，Pí-lio̍k人Ná-hap-lâi，Ná-hap-lâi是kā Sé-ló͘-ngá ê kiáⁿ Iok-ap kia̍h戰器ê；
歷代志上 11 40| Í-thiap人Í-la̍h，Í-thiap人Ka-li̍p；
歷代志上 11 41| Hek人烏利亞，A-lâi ê kiáⁿ Sat-poa̍t；
歷代志上 11 42| Liû-piān人Sī-sat ê kiáⁿ，A-tē-ná，伊是Liû-piān支派中一個族長，chhōa三十人；
歷代志上 11 43| Má-ka ê kiáⁿ哈蘭，Bî-te̍k-nî人Iok-sa-hoat；
歷代志上 11 44| A-si-tha-la̍h人O͘-se-a，A-lô-jíⁿ人，Hô-thán ê kiáⁿ Sa-má，Iâ-lī；
歷代志上 11 45| Thê-sé人Sin-lī ê kiáⁿ Iâ-tia̍p，kap伊ê兄弟Iok-hap；
歷代志上 11 46| Má-hap-bī人Í-lī-gia̍p，I-lī-ná-an ê kiáⁿ Iâ-lī-pài，Iok-sa-bī-ngá，Mô͘-ap人I-te̍k-má；
歷代志上 11 47| Í-lī-gia̍p，Gô-pī-tek，kap Bí-só-pat人Ngá-se-gia̍p。
歷代志上 12 1| 大衛因為驚Ki-sū ê kiáⁿ掃羅，守teh m̄敢出去ê時，有chiah-ê勇士來到Sé-kek-la̍h chhē伊，幫贊伊交戰。
歷代志上 12 2| In gâu開弓，能用tò手chiàⁿ手hiat石頭射箭；lóng是便雅憫人掃羅ê同族。
歷代志上 12 3| 頭一個是A-hi-í-siā，koh有Iok-a-si，lóng是Ki-pí-a人Sī-má ê kiáⁿ；koh有Iâ-siat kap Pí-le̍k，是A-su-má-ui ê kiáⁿ；koh有Pí-la̍h-ka kap A-ná-tu̍t人Iâ-hō͘；
歷代志上 12 4| Ki-piàn人Í-si̍t-mái-ngá，tī三十人中是勇士，也teh管hit三十人。Koh有耶利米、Ngá-hap-sek、Iok-hap-lân，kap Ki-tek-la̍h人Iok-sat-poa̍t；
歷代志上 12 5| I-lī-o͘-sài、Iâ-lī-mô͘、Pí-a-lī-ngá、Sī-má-lī-ngá，Hap-lu̍t-hut人Sī-hoat-thê-ngá；
歷代志上 12 6| Khó-la̍h人Í-lī-ka-ná、Iâ-se-a、A-sat-lia̍t、Iok-í-siā、Ngá-sok-pan；
歷代志上 12 7| Ki-to人Iâ-lô-hán ê kiáⁿ Iû-la̍h，kap Se-pa-tē-ngá。
歷代志上 12 8| Ka-tek支派有kúi-nā人到曠野ê衛所，歸óa大衛；in lóng是勇士戰士，能出陣，giâ屏牌，kia̍h鎗，in ê面親像獅ê面，gâu走親像山裡ê鹿。
歷代志上 12 9| 頭一個Í-siat，第二Gô-pa-tí-ná，第三Í-lī-ap；
歷代志上 12 10| 第四Bî-si-má-ná，第五耶利米；
歷代志上 12 11| 第六A-thài，第七Í-lī-gia̍p；
歷代志上 12 12| 第八Iok-hap-lân，第九 Í-lī-sat-pa；
歷代志上 12 13| 第十耶利米，第十一Boa̍t-pa-nāi。
歷代志上 12 14| Chiah-ê lóng是Ka-tek人，也lóng是軍長；siōng-bōe-ê能抵擋一百人，siōng能ê能抵擋一千人。
歷代志上 12 15| 正月約旦河水漲滿雙pêng岸ê時，in過河，hō͘一切tiàm tī山谷ê人走東走西。
歷代志上 12 16| Koh有便雅憫猶大人來到衛所，chhē大衛。
歷代志上 12 17| 大衛出去迎接in；對in講，Lín若是為tio̍h平安來幫贊我，我kap lín ê心就相契合；總是lín若beh將我無罪ê人，賣tī對敵ê手，願咱列祖ê上帝鑑察責罰。
歷代志上 12 18| Hit時上帝ê神臨到chiah-ê將ê頭人A-má-sat，伊就講，大衛ah，阮是歸tī你ê，耶西ê kiáⁿ ah，阮是幫贊你ê；願你平平安安，願幫贊你ê，也得tio̍h平安；因為你ê上帝幫贊你。大衛就收留in，設立in做軍長。
歷代志上 12 19| 大衛從前kap腓利士出陣beh攻擊掃羅ê時，有Má-ná-se支派kúi-nā人來歸óa伊，總是到尾in無幫贊in，因為腓利士ê頭人有議論tio̍h hō͘伊tò去，講，伊的確歸伊ê主人掃羅，致到咱ê頭殼危險。
歷代志上 12 20| Hit時大衛去Sé-kek-la̍h，有Má-ná-se人ê千總，Ap-ná、Iok-sat-poa̍t、Iâ-tia̍p、Bí-ka-le̍k、Iok-sat-poa̍t、Í-lī-hō͘、Sé-le̍k-thài，lóng來歸óa伊。
歷代志上 12 21| Chiah-ê人幫贊大衛攻擊土匪，in lóng是大氣力ê勇士，koh做軍長。
歷代志上 12 22| Hit時日日有人歸óa大衛，beh幫贊伊，就成做大軍隊，親像上帝ê軍隊一樣。
歷代志上 12 23| 備辦交戰ê軍隊到Hi-pek-lûn見大衛，beh照耶和華ê話移徙掃羅ê國位hō͘大衛，in ê數額記tī下面。
歷代志上 12 24| 猶大支派，giâ屏牌kia̍h鎗備辦交戰ê，有六千八百人。
歷代志上 12 25| 西門ê支派，能出陣ê勇士，有七千一百人。
歷代志上 12 26| 利未支派四千六百人。
歷代志上 12 27| Iâ-hô-iâ-tāi是亞倫ê家ê首領，tè伊ê有三千七百人。
歷代志上 12 28| Koh有少年人Sat-tok是大勇士，kap伊本家ê族長二十二人。
歷代志上 12 29| 便雅憫ê支派，就是掃羅ê同族，三千人；因為到hit時，chit族大半iáu-kú擁護掃羅ê家。
歷代志上 12 30| Í-hoat-liân支派ê大勇士，tī本族出名ê，有兩萬連八百人。
歷代志上 12 31| Má-ná-se半支派記名ê，共一萬八千，lóng來設立大衛做王。
歷代志上 12 32| Í-sat-ka支派有知識，bat時勢，知以色列所tio̍h行ê，in ê頭人有兩百；in ê兄弟lóng thàn in ê命令。
歷代志上 12 33| Se-pò͘-lûn有能出陣ê，lóng gâu交戰，能用ta̍k樣ê軍器ê，有五萬人；in能排隊伍，無兩樣心。
歷代志上 12 34| 屬Ná-hut-tha-lī-ê，有一千ê軍長；giâ屏牌kia̍h鎗來tè in ê，有三萬七千人。
歷代志上 12 35| Tàn ê支派，能排陣ê，兩萬八千六百人。
歷代志上 12 36| 屬A-siat-ê，能出軍排陣ê，有四萬人。
歷代志上 12 37| 約旦河ê東pêng，Liû-piān人、Ka-tek人、Má-ná-se半支派ê人，kia̍h ta̍k樣ê軍器來交戰ê，有十二萬人。
歷代志上 12 38| Chiah-ê戰士lóng能排隊伍，誠實心到Hi-pek-lûn，beh設立大衛做以色列全國ê王；以色列其餘ê人，也同一樣ê心，beh設立大衛做王。
歷代志上 12 39| In tiàm hia三日久，kap大衛相kap tiàm，也lim也食，因為in ê兄弟kā in備辦便便。
歷代志上 12 40| óa近in ê人，直到Í-sat-ka、Se-pò͘-lûn、Ná-hut-tha-lī ê人，將驢、駱駝、騾、牛，載麵粉食物，kap無花果餅、葡萄干、酒、油，來hia；也有帶牛羊，lóng真chōe；因為tī以色列中有大歡喜。
歷代志上 13 1| 大衛kap chiah-ê千總百總，kap chiah-ê頭人參詳。
歷代志上 13 2| 大衛對以色列全會講，Lín若掠做好，koh是出tī耶和華咱ê上帝ê意思，taⁿ咱就差人遍行以色列全地，見咱hiah-ê iáu-chhun ê兄弟，kap tiàm-tī有郊野ê城ê祭司利未人，hō͘ in lóng聚集到咱chia。
歷代志上 13 3| 咱就thang帶咱ê上帝ê約櫃到咱chia；因為掃羅ê時chūn，咱無用hit-ê來問上帝。
歷代志上 13 4| 全會lóng講，Thang án-ni行；眾百姓lóng看chit-ê tāi-chì做好。
歷代志上 13 5| Tùi án-ni，大衛召以色列人，tùi埃及Se-hat ê溪，直到Hap-má出入ê所在，beh帶上帝ê約櫃，tùi Ki-lia̍t-iâ-lîm來。
歷代志上 13 6| 大衛kap以色列眾人就到Pa-la̍h，就是屬猶大ê Ki-lia̍t-iâ-lîm，ài beh tùi hia 帶hit-ê tiàm tī ki-lō͘兵中間耶和華上帝ê約櫃，就是用伊名來稱呼ê。
歷代志上 13 7| In用新ê車載上帝ê約櫃，tùi A-pí-ná-ta̍t ê厝出來，O͘-sat kap A-hi-iok趕車。
歷代志上 13 8| 大衛kap以色列眾人tī上帝ê面前盡力唱歌，用琴、瑟、鑼、鼓、號頭，作樂跳舞。
歷代志上 13 9| 到Ki-tùn ê五穀場，因為牛tio̍h-tak，O͘-sat伸手hōaⁿ hit-ê櫃。
歷代志上 13 10| 耶和華受氣O͘-sat，因為伊伸手hōaⁿ約櫃，就phah伊；伊就死tī-hia，tī上帝ê面前。
歷代志上 13 11| 大衛因為耶和華phah O͘-sat，就無歡喜，號hit-ê所在做Pí-lia̍t-su-o͘-sat，直到今á日。
歷代志上 13 12| Hit日大衛驚上帝，就講，我thái-thó thang 帶上帝ê約櫃到我ê所在？
歷代志上 13 13| Tùi án-ni，大衛無帶約櫃到大衛ê城，家己ê所在；就轉到Ka-te̍k人Gô-pia̍t-í-tong ê家。
歷代志上 13 14| 上帝ê約櫃tī Gô-pia̍t-í-tong ê家，tī伊ê厝三月日久；耶和華賜福tī Gô͘-pia̍t-í-tong ê家，kap伊一切所有ê。
歷代志上 14 1| Chhui-lô王Hi-lân差使者帶柏香柴，kap土水師傅，做木師傅，到大衛hia，beh kā伊起厝。
歷代志上 14 2| 大衛知耶和華定tio̍h設立伊做以色列王，koh為tio̍h伊ê百姓以色列ê緣故，來興起伊ê國。
歷代志上 14 3| 大衛tī耶路撒冷koh娶kúi-nā ê bó͘。大衛koh生kiáⁿ cha-bó͘-kiáⁿ。
歷代志上 14 4| Tī耶路撒冷所生chiah-ê kiáⁿ ê名記tī下底： Sa-bó͘-a、Sok-pa、Ná-tan、所羅門；
歷代志上 14 5| Ek-hat、Í-lī-su-a、Í-hoat-lia̍t；
歷代志上 14 6| Lô-ka、Nî-húi、Ngá-hui-a；
歷代志上 14 7| Í-lī-sa-má、Pí-lī-ngá-tāi、Í-lī-hoat-lia̍t。
歷代志上 14 8| 腓利士人聽見大衛受抹油做以色列全國ê王，腓利士人就lóng上來chhē大衛；大衛聽見就出去抵敵伊。
歷代志上 14 9| 腓利士人來，排列tī Lī-hoa̍t-im ê山谷。
歷代志上 14 10| 大衛問上帝講，我tio̍h上去攻擊腓利士人mah？你beh將in交tī我ê手mah？耶和華講，Tio̍h上去，因為我beh將in交tī你ê手。
歷代志上 14 11| In上來Pa-le̍k-pí-la̍h-sim，大衛tī-hia phah in；大衛講，上帝用我ê手衝散我ê對敵，親像水衝散一樣；因為án-ni叫hit所在做Pa-le̍k-pí-la̍h-sim。
歷代志上 14 12| 腓利士人放下in ê上帝 tī-hia；大衛命令人用火燒伊。
歷代志上 14 13| 腓利士人koh排列tī山谷；
歷代志上 14 14| 大衛koh問上帝，上帝kā伊講，M̄-thang上去追jip；tio̍h閃tùi邊á；tī桑材樹ê對面來攻擊in。
歷代志上 14 15| 你聽見桑材樹尾有腳步ê聲，就tio̍h出去交戰；因為上帝做你ê頭前出去beh phah腓利士人。
歷代志上 14 16| 大衛就遵thàn上帝所吩咐；in phah腓利士人ê軍隊，tùi Ki-piàn到Ki-sek。
歷代志上 14 17| 大衛ê名聲就報揚ta̍k所在；耶和華hō͘列國lóng驚伊。
歷代志上 15 1| 大衛就為家己起kúi-nā間厝tī大衛ê城；koh為上帝ê約櫃備辦一所在kā伊搭布棚。
歷代志上 15 2| Hit時大衛講，除去利未人以外，無人thang扛上帝ê約櫃，因為耶和華揀in扛上帝ê約櫃，koh服事伊直到永遠。
歷代志上 15 3| 大衛聚集以色列眾人到耶路撒冷，ài將耶和華ê約櫃扛到伊所kā伊備辦ê所在。
歷代志上 15 4| 大衛koh聚集亞倫ê kiáⁿ孫kap利未人。
歷代志上 15 5| Ko-hat ê kiáⁿ孫中有頭人，O͘-lia̍t，kap伊ê兄弟一百二十人。
歷代志上 15 6| Bí-la̍h-lī ê kiáⁿ孫中有頭人A-sòe-ngá，kap伊ê兄弟Nńg-pah二十人。
歷代志上 15 7| Kek-sūn ê kiáⁿ孫中有頭人約珥，kap伊ê兄弟一百三十人。
歷代志上 15 8| Í-lī-sat-hoán ê kiáⁿ孫中有頭人Sī-má-ngá，kap伊ê兄弟兩百人。
歷代志上 15 9| Hi-pek-lûn kiáⁿ孫中有頭人Í-lia̍t，kap伊ê兄弟八十人。
歷代志上 15 10| O͘-siat ê kiáⁿ孫中，有頭人A-bí-ná-ta̍t，kap伊ê兄弟一百十二人。
歷代志上 15 11| 大衛召祭司Sat-tok kap A-pí-a-tha，以及利未人O͘-lia̍t、A-sòe-ngá、約珥、Sī-má-ngá、Í-lia̍t、A-bí-ná-ta̍t chiah-ê人來。
歷代志上 15 12| 對in講，Lín是利未人ê族長，lín kap lín ê兄弟tio̍h家己清氣，chiah thang將耶和華以色列上帝ê約櫃，扛到我所kā伊備辦ê所在。
歷代志上 15 13| 因為lín從前無án-ni做，咱ê上帝耶和華已經責罰咱，因為咱無照定tio̍h ê例chhē伊。
歷代志上 15 14| Tùi án-ni，祭司kap利未人清氣家己，beh將以色列ê上帝耶和華ê約櫃扛上來。
歷代志上 15 15| 利未ê kiáⁿ孫就用kǹg 扛上帝ê約櫃tī肩頭頂，照摩西thàn耶和華ê話所命令ê。
歷代志上 15 16| 大衛kah利未ê族長，分派in唱歌ê兄弟作樂，用瑟kap琴kap鐃鈸(nâ-poa̍h)，歡喜出聲來唱。
歷代志上 15 17| Tùi án-ni，利未人分派約珥ê kiáⁿ Hi-bān，kap伊兄弟中Pí-lī-ka ê kiáⁿ A-sat，kap in同族ê兄弟Bí-la̍h-lī ê kiáⁿ孫中Kó͘-sa-ngá ê kiáⁿ Í-thàm。
歷代志上 15 18| Koh有第二班ê兄弟Sat-ka-lī-ngá、Piān、Ngá-siat、Sī-bí-la̍h-boa̍t、Iâ-iat、O͘-nî、Í-lī-ap、Pí-ná-ngá、Má-se-ngá、Má-tha-thê-ngá、Í-lī-hui-lī-hō͘、Bî-khek-nî-ngá，kap顧門ê Gô-pia̍t-í-tong kap Iâ-lī。
歷代志上 15 19| Án-ni派唱歌ê Hi-bān、A-sat、Í-thàm，phah鐃鈸出大聲。
歷代志上 15 20| 派Sat-ka-lī-ngá、Ngá-siat、Sī-bí-la̍h-boa̍t、Iâ-iat、O͘-nî、Í-lī-ap、Má-se-ngá、Pí-ná-ngá、彈瑟，伊ê聲音清亮。
歷代志上 15 21| Koh派Má-tha-thê-ngá、Í-lī-hui-lī-hō͘、Bî-khek-nî-ngá、Gô-pia̍t-í-tong、Iâ-lī、A-sat-se-ngá，做頭彈琴，調用第八。
歷代志上 15 22| 利未人ê頭人Ki-ná-nî-ngá是管理唱歌；koh教人唱歌，因為伊精通chit-ê。
歷代志上 15 23| Pí-lī-ka、Í-lī-ka-ná，是約櫃前顧門ê。
歷代志上 15 24| 祭司Si-pa-nî、Iok-sa-hoat、那但業、A-má-sài、Sat-ka-lī-ngá、Pí-ná-a、I-lī-í-siā，tī上帝ê約櫃前pûn號頭；Gô-pia̍t-í-tong kap Iâ-hi-a也是約櫃前顧門ê。
歷代志上 15 25| Tùi án-ni，大衛kap以色列ê長老kap千總，lóng去Gô-pia̍t-í-tong ê家，歡喜扛耶和華ê約櫃tùi hia上來。
歷代志上 15 26| 上帝幫贊扛耶和華約櫃ê利未人，in就獻公ê牛七隻，公ê羊七隻。
歷代志上 15 27| 大衛穿幼苧布ê長衫；扛約櫃ê利未人，kap唱歌ê，以及管理唱歌ê Ki-ná-nî-ngá，連唱歌ê人lóng是án-ni；大衛koh穿幼苧布ê í-hut-tek。
歷代志上 15 28| Án-ni以色列眾人出大聲，pûn哨角，pûn號頭，phah鐃鈸，彈琴kap瑟，扛耶和華ê約櫃上來。
歷代志上 15 29| 耶和華ê約櫃到大衛城ê時，掃羅ê cha-bó͘-kiáⁿ Bí-kah tùi窗á內teh看，看見大衛王tiô跳跳舞；心內就看輕伊。
歷代志上 16 1| In扛上帝ê約櫃，hē tī大衛所kā伊tah ê布棚內；也獻燒祭kap平安祭tī上帝ê面前。
歷代志上 16 2| 大衛獻燒祭kap平安祭明白，就用耶和華ê名kā百姓祝福。
歷代志上 16 3| Koh分hō͘以色列ê眾人，無論男女，ta̍k人hō͘ in一個餅，一塊肉，一個葡萄餅。
歷代志上 16 4| 大衛派kúi-nā ê利未人tī耶和華ê約櫃前服事，來記念稱謝o-ló耶和華以色列ê上帝。
歷代志上 16 5| 做頭ê是A-sat，第二個是Sat-ka-lī-ngá，koh有Ngá-siat、Sī-bí-la̍h-boa̍t、Iâ-iat、Má-tha-thê-ngá、Í-lī-ap、Pí-ná-ngá、Gô-pia̍t-í-tong、Iâ-lī，彈瑟彈琴；只有A-sat phah大聲ê鐃鈸。
歷代志上 16 6| 祭司Pí-ná-ngá kap Ngá-khap-sek常常tī上帝ê約櫃前pûn號頭。
歷代志上 16 7| Hit日大衛起頭定tio̍h用A-sat kap伊ê兄弟感謝耶和華。
歷代志上 16 8| Lín tio̍h感謝耶和華，求叫伊ê名；Tī萬百姓ê中間報揚伊ê所做。
歷代志上 16 9| Tio̍h ǹg伊吟詩，ǹg伊唱歌o-ló，談論伊一切奇妙ê所行。
歷代志上 16 10| Tio̍h因為伊聖名來誇口；chhē耶和華ê人，心內tio̍h歡喜。
歷代志上 16 11| Tio̍h chhē耶和華kap伊ê權能；常常chhē見伊ê面。
歷代志上 16 12| 伊ê奴僕以色列ê後裔，伊所揀雅各ê kiáⁿ孫ah，Lín tio̍h siàu念伊所做奇妙ê事，kap伊ê神跡，kap伊ê嘴判斷ê話。
歷代志上 16 13| 
歷代志上 16 14| 伊是耶和華，咱ê上帝，全地lóng有伊ê判斷。
歷代志上 16 15| Tio̍h記念伊ê約直到永遠，伊所吩咐ê話直到萬代；
歷代志上 16 16| 就是kap亞伯拉罕所立ê約，對以撒所chiù ê chōa；
歷代志上 16 17| 伊koh將chit-ê約對雅各定tio̍h做律例，對以色列定tio̍h做永遠ê約，
歷代志上 16 18| 講，我beh將迦南地賞賜你，做lín產業ê份額。
歷代志上 16 19| 當時lín ê人丁有限；數額少少，koh tī-hia做出外；
歷代志上 16 20| In tùi chit族行到hit族，tùi chit國到別ê百姓。
歷代志上 16 21| 伊無容允甚麼人欺負in；為tioh8in ê緣故譴責君王；
歷代志上 16 22| 講，M̄-thang摸tio̍h我受抹油ê，也m̄-thang pháiⁿ款待我ê先知。
歷代志上 16 23| 全地lóng tio̍h ǹg耶和華唱歌，日日傳報伊ê救恩。
歷代志上 16 24| Tī列邦ê中間講起伊ê榮光，tī萬百姓ê中間講起伊奇妙ê所做。
歷代志上 16 25| 因為耶和華做大，應該受極大ê o-ló；伊tī眾上帝ê頂面應該受敬畏。
歷代志上 16 26| 因為列邦ê上帝 lóng是虛假，獨獨耶和華創造chiah-ê天。
歷代志上 16 27| Tī伊ê面前有尊貴kap威嚴；tī伊ê所在有權能kap歡喜。
歷代志上 16 28| 百姓中ê ta̍k族ah，lín tio̍h將權能榮光，歸hō͘耶和華，歸hō͘耶和華。
歷代志上 16 29| 用伊ê名所應該得tio̍h ê榮光歸hō͘耶和華；帶禮物來到伊ê面前；tio̍h用聖潔ê裝飾敬拜耶和華。
歷代志上 16 30| 全地tī伊ê面前ngia̍uh-ngia̍uh-chhoah；世界堅固bōe搖動。
歷代志上 16 31| 願天歡喜，地快樂；tī列邦中tio̍h講，耶和華做王。
歷代志上 16 32| 願海kap其中所充滿ê lóng出大聲；願田園kap其中所有ê lóng快樂；
歷代志上 16 33| Hit時樹林內ê樹木beh tī耶和華ê面前出歡喜ê聲，因為伊來beh審判全地。
歷代志上 16 34| Lín tio̍h感謝耶和華；因為伊是好；伊ê慈愛永遠tī-teh。
歷代志上 16 35| Tio̍h講，拯救阮ê上帝，求你救阮，聚集阮，救阮脫離列邦人，thang hō͘阮祝謝你ê聖名，掠你ê受o-ló做大悅。
歷代志上 16 36| Tio̍h o-ló耶和華，以色列ê上帝；tùi永遠到永遠。	眾百姓lóng講，A-bēng，koh o-ló耶和華。
歷代志上 16 37| 大衛留A-sat kap伊ê兄弟tī耶和華ê約櫃前，常常服事tī約櫃前，照ta̍k日ê工所tio̍h做ê。
歷代志上 16 38| Koh留Gô-pia̍t-í-tong kap in ê兄弟六十八人，以及Iâ-tō͘-tùn ê kiáⁿ Gô-pia̍t-í-tong kap Hô-sat做顧門ê。
歷代志上 16 39| 也留祭司Sat-tok kap伊ê兄弟眾祭司，tī Ki-piàn高ê所在，耶和華ê會幕前；
歷代志上 16 40| thang tī燒祭ê壇頂，ta̍k日早暗獻燒祭hō͘耶和華，照耶和華命令以色列人ê律法一切所記載ê。
歷代志上 16 41| Kap in做陣ê，有Hi-bān、Iâ-tō͘-tùn，kap其餘受揀選記名ê，thang感謝耶和華，因為伊ê慈愛永遠tī-teh。
歷代志上 16 42| Kap in做陣ê有Hi-bān、Iâ-tō͘-tùn，是用號頭kap鐃鈸，以及上帝ê樂器，來hō͘ hiah-ê唱歌ê；Iâ-tō͘-tùn ê kiáⁿ孫是做顧門ê。
歷代志上 16 43| Tùi án-ni，眾百姓ta̍k人tò去in ê家；大衛也tò去，kā伊ê家祝福。
歷代志上 17 1| 大衛tiàm tī伊ê宮內；大衛對先知Ná-tan講，看ah，我tiàm tī柏香柴ê宮內，總是耶和華ê約櫃tī帳房內。
歷代志上 17 2| Ná-tan kā大衛講，見若tī你心內所想ê，thang行伊，因為上帝kap你tī-teh。
歷代志上 17 3| Hit暝上帝ê話臨到Ná-tan講，
歷代志上 17 4| 你去kā我ê奴僕大衛講，耶和華án-ni講，你bōe得thang起厝hō͘我tiàm。
歷代志上 17 5| 因為tùi我chhōa以色列上來ê日到今á日，我bē-bat khiā起厝內，是tùi chit-ê布棚到hit-ê布棚，tùi chit-ê帳房到hit-ê帳房。
歷代志上 17 6| 見若我kap以色列人所到ê所在，tī我所吩咐照顧我ê百姓以色列ê士師中，我kiám bat對in一人講，你啥事無kā我起柏香柴ê厝ah？
歷代志上 17 7| Taⁿ你tio̍h去kā我ê奴僕大衛講，萬軍ê耶和華án-ni講，我bat tī羊寮，對你teh顧羊來召你，做我ê百姓以色列ê人君。
歷代志上 17 8| 見若你所bat去ê所在，我常常kap你tī-teh，tī你ê面前剿滅你lóng總ê對敵；我beh hō͘你大出名，親像地上chiah-ê偉人ê名聲。
歷代志上 17 9| Koh我beh kā我ê百姓以色列定tio̍h一個所在，來栽培in，hō͘ in khiā起家己ê所在，無koh遷徙；兇惡ê人也無親像起頭陷害in；
歷代志上 17 10| 亦無親像我命令士師治理我ê百姓以色列ê時一樣；我beh hō͘你ê對敵lóng降服。Koh我kā你講，耶和華beh kā你建立一個家。
歷代志上 17 11| 到你ê日子滿足，tò去你ê列祖hia，我beh hō͘你ê後裔續接你ê位；我也beh堅固伊ê國位。
歷代志上 17 12| 伊beh kā我起厝；我beh堅固伊ê座位到永遠。
歷代志上 17 13| 我beh做伊ê父，伊beh做我ê kiáⁿ；我無beh hō͘我ê慈愛離開伊，親像我前hō͘伊離開hit-ê你以上ê王。
歷代志上 17 14| 我也beh永遠堅固伊tī我ê家，tī我ê國；伊ê座位也beh堅固到永遠。
歷代志上 17 15| Ná-tan就照chiah-ê話，chiah-ê默示，去kā大衛講。
歷代志上 17 16| 大衛王就入去，坐tī耶和華ê面前，講，耶和華上帝ah，我是甚麼人，我是甚麼號ê家，你chiah chhōa我到chit-ê地步ah？
歷代志上 17 17| 上帝ah，你看chit-ê，iáu掠做小khóa，因為你koh論到你ê奴僕ê家到tī久長；耶和華上帝ah，你款待我親像尊貴ê人ê地位。
歷代志上 17 18| 大衛iáu有甚麼話thang對你講到你ê奴僕所得tio̍h ê尊貴？因為你知你ê奴僕。
歷代志上 17 19| 耶和華ah，因為你ê奴僕ê緣故，koh照你ê心意，你有行chit-ê大事，koh顯出chiah-ê大事。
歷代志上 17 20| 耶和華ah，照阮ê耳孔所聽見ê，無一個親像你，你以外無別ê上帝。
歷代志上 17 21| 地上有toh落一國親像你ê百姓以色列，就是上帝早日去救贖伊做家己ê百姓，hō͘你tùi極大koh thang驚ê事得tio̍h名，因為趕逐列國離開你ê百姓，就是你所救贖出埃及ê，ê面前。
歷代志上 17 22| 因為你hō͘你ê百姓以色列做你ê百姓，直到永遠；耶和華ah，你也做in ê上帝。
歷代志上 17 23| 耶和華ah，taⁿ你所論到你ê奴僕kap伊ê家ê話，願伊堅固到永遠；求你照你所講來行。
歷代志上 17 24| 願你ê名永遠堅固，受尊做大，講，萬軍ê耶和華是以色列ê上帝，是做以色列ê上帝；你ê奴僕大衛ê家beh tī你ê面前堅固。
歷代志上 17 25| 我ê上帝ah，因為你有啟示你ê奴僕知，你beh kā伊建立一個家，所以你ê奴僕好膽tī你ê面前祈禱。
歷代志上 17 26| 耶和華ah，只有你是上帝；你用chit-ê福氣應允你ê奴僕。
歷代志上 17 27| Taⁿ你歡喜賜福你ê奴僕ê家，hō͘伊永遠tī你ê面前。耶和華ah，因為你已經賜福，的確永遠得tio̍h福氣。
歷代志上 18 1| Chit-tia̍p了後，大衛phah腓利士人，hō͘ in降服；koh tùi腓利士人ê手取Ka-te̍k kap伊ê鄉里。
歷代志上 18 2| Koh phah Mô͘-ap，Mô͘-ap人就服事大衛，來進貢伊。
歷代志上 18 3| Só-pa王Hap-tāi-lī-siā去Pek-la̍h河，beh堅固伊ê國權，大衛就phah伊，直到Hap-má。
歷代志上 18 4| 大衛搶伊ê戰車一千張，馬兵七千，步兵兩萬；拖車ê馬，大衛就割伊大腿ê筋；其中只有留一百張車ê馬。
歷代志上 18 5| 大馬色ê A-lân人來幫贊Só-pa王Hap-tāi-lī-siā，大衛就thâi A-lân人，兩萬兩千人。
歷代志上 18 6| Tùi án-ni，大衛tī大馬色ê A-lân地設立防守ê兵營；A-lân人就降服大衛來進貢伊。大衛無論toh落去，耶和華lóng hō͘伊得勝。
歷代志上 18 7| 大衛搶Hap-tāi-lī-siā chiah-ê奴僕金ê屏牌，帶到耶路撒冷。
歷代志上 18 8| 大衛koh tùi Hap-tāi-lī-siā所管ê Thê-pa kap Kun兩個城，搶chōe-chōe銅，就是所羅門所用來造銅海kap柱，以及chiah-ê銅器ê。
歷代志上 18 9| Hap-má王To-o͘聽見大衛phah贏Hap-tāi-lī-siā ê全軍，
歷代志上 18 10| 就差伊ê kiáⁿ Hap-to-lân去見大衛王，kā伊請安，也kā伊祝福，因為伊有kap Hap-tāi-lī-siā交戰來khah贏伊；本然Hap-tāi-lī-siā kap To-o͘常常有交戰ê緣故。Hap-to-lân續帶金、銀、銅，chiah-ê器具。
歷代志上 18 11| 大衛王將chiah-ê器具，kap tùi ta̍k國帶來ê金銀，lóng分別做聖獻hō͘耶和華，就是伊tùi Í-tong、Mô͘-ap、A-bûn族，腓利士人，A-má-le̍k所搶來ê。
歷代志上 18 12| Sé-ló͘-ngá ê kiáⁿ A-pí-su tī鹽ê山谷thâi Í-tong人一萬八千。
歷代志上 18 13| 伊tī Í-tong地設立防守ê兵營；Í-tong人就lóng降服大衛。大衛無論toh落去，耶和華lóng hō͘伊得勝。
歷代志上 18 14| 大衛做以色列全國ê王，koh tī眾百姓ê中間秉公行義。
歷代志上 18 15| Sé-ló͘-ngá ê kiáⁿ Iok-ap做元帥，A-hi-lu̍t ê kiáⁿ Iok-sa-hoat做史官。
歷代志上 18 16| A-hi-tu̍t ê kiáⁿ Sat-tok，kap A-pí-a-tha ê kiáⁿ A-hi-bí-le̍k做祭司；Sa-ui-sa做書記官。
歷代志上 18 17| Iâ-hô-iâ-tāi ê kiáⁿ Pí-ná-ngá管轄Ki-lī-thê人kap Pí-lī-thê人。大衛ê眾kiáⁿ lóng tī王ê身邊做頭人。
歷代志上 19 1| Chit-tia̍p了後，A-bûn人ê王Ná-hat死，伊ê kiáⁿ續接伊做王。
歷代志上 19 2| 大衛講，我beh好款待Ná-hat ê kiáⁿ Hap-lùn，因為伊ê老父從前好款待我；大衛就差 kúi-nā ê使者，為tio̍h伊死老父去安慰伊。大衛ê人臣到A-bûn人ê地見Hap-lùn beh安慰伊。
歷代志上 19 3| 總是A-bûn人ê貴族對Hap-lùn講，大衛差人來安慰你，phah算伊是尊敬你ê老父mah？伊ê人臣來見你，kiám m̄是beh詳細查、毀滅、探聽chit-ê地mah？
歷代志上 19 4| Hap-lùn就將大衛ê人臣thì伊ê嘴鬚，剪斷伊ê衣服ê一半，露現伊ê下體，chiah hō͘伊去。
歷代志上 19 5| 有人用chiah-ê人所tú-tio̍h-ê氣kā大衛講；伊就差人去接in，因為hiah-ê人真見笑；王吩咐講，Tio̍h請tiàm耶利哥，thèng候嘴鬚發長，chiah tò來。
歷代志上 19 6| A-bûn人知對in ê所做有hō͘大衛厭惡in；Hap-lùn kap A-bûn人，就寄銀一千tha-liân-tek，tùi Bí-só͘-phō-tāi-bí、A-lân-má-ka、Só-pa，倩戰車kap馬兵。
歷代志上 19 7| Tùi án-ni，倩三萬兩千張ê戰車，kap Má-ka王以及伊ê百姓；in就來紮營tī Bí-tí-pa ê頭前；A-bûn人也tùi in hiah-ê城出來，聚集beh交戰。
歷代志上 19 8| 大衛聽見，就差Iok-ap kap勇猛ê全軍出去。
歷代志上 19 9| A-bûn人出來，排陣tī城門前；所來chiah-ê王另外排陣tī郊野。
歷代志上 19 10| Iok-ap看見對敵tī伊ê前後排陣，就tùi以色列軍中揀選精兵，hō͘ in排陣來對A-lân人。
歷代志上 19 11| 其餘ê兵交hō͘伊ê小弟A-pí-su，hō͘伊排陣對A-bûn人。
歷代志上 19 12| Koh講，A-lân人若khah強我，你tio̍h來幫贊我；A-bûn人若khah強你，我就幫贊你。
歷代志上 19 13| Tio̍h好膽，咱tio̍h為咱ê百姓kap咱ê上帝chiah-ê城，做大丈夫；願耶和華照伊所看做好ê來行。
歷代志上 19 14| Iok-ap就kap tè伊ê人進前，排陣tī A-lân ê面前；A-lân人就tī伊ê面前逃走。
歷代志上 19 15| A-bûn人看見A-lân人逃走，in亦tī Iok-ap ê小弟A-pí-su面前逃走入城。Iok-ap就倒tńg去耶路撒冷。
歷代志上 19 16| A-lân人看見in thâi輸以色列人，就差使者聚集大河hit-pêng ê A-lân人；Hap-tāi-lī-siā ê將軍Sok-hoat chhōa in來。
歷代志上 19 17| 有人通知大衛，伊就聚集以色列眾人，過約旦河，來到A-lân人hia，排陣抵敵in；大衛已經排陣攻擊A-lân人，in就kap伊交戰。
歷代志上 19 18| A-lân人tī以色列人ê面前逃走；大衛thâi A-lân人，七千張車ê兵，koh步兵四萬；亦thâi死將軍Sok-hoat。
歷代志上 19 19| Hap-tāi-lī-siā chiah-ê人臣，看見in thâi輸以色列人，就kap大衛講和，來服事伊；Tùi án-ni， A-lân人無koh幫贊A-bûn人。
歷代志上 20 1| 年頭列王出來交戰ê時，Iok-ap chhōa軍兵毀壞A-bûn人ê地，圍困La̍h-pa；大衛猶原tiàm tī耶路撒冷。Iok-ap phah La̍h-pa ê城chhia倒伊。
歷代志上 20 2| 大衛搶in ê王所戴金ê冕旒，秤3伊ê金重一tha-liân-tek，koh鑲寶石；人將chit-ê冕旒tì tī大衛ê頭殼；大衛tùi城內搶伊ê財物chōe-chōe。
歷代志上 20 3| 將城內ê人拖出來，用鋸á，用鐵耙，用斧頭thâi死in；大衛用án-ni款待A-bûn ta̍k-ê城。大衛就kap眾百姓lóng tò去耶路撒冷。
歷代志上 20 4| 了後kap腓利士人交戰tī Ki-sek；Hō͘-sa人Se-pí-kai thâi死大漢人一個kiáⁿ，名叫Se-phài；腓利士人就降服。
歷代志上 20 5| Koh kap腓利士人交戰，hit時Gâi-jíⁿ ê kiáⁿ I-le̍k-ha̍p-lân thâi死Ka-te̍k人，歌利亞ê兄弟La̍h-hap-bí；chit人ê鎗柄大親像布機ê軸心。
歷代志上 20 6| Koh tī Ka-te̍k交戰，tī-hia有一個大漢人，手腳 lóng有六支指頭á，共有二十四支，伊也是大漢人ê kiáⁿ。
歷代志上 20 7| Chit人侮慢以色列人ê時，大衛ê兄Sī-bí-a ê kiáⁿ約拿單thâi死伊。
歷代志上 20 8| Chiah-ê人lóng是tī Ka-te̍k ê大漢人生ê；in lóng死tī大衛ê手，kap伊ê人臣ê手。
歷代志上 21 1| 撒旦起來ài害以色列，引誘大衛算以色列人ê數額。
歷代志上 21 2| 大衛kā Iok-ap kap百姓中ê首領講，lín去算以色列人，tùi別是巴到Tàn，tò來kā我講，hō͘我知in ê數額。
歷代志上 21 3| Iok-ap講，願耶和華hō͘伊ê百姓比現今加添百倍，我ê主我ê王ah，in kiám無lóng是我ê主ê百姓mah？我ê主啥事命令chit-ê tāi-chì？啥事hō͘以色列犯罪ah？
歷代志上 21 4| 總是王ê話贏過Iok-ap。Iok-ap就出去遍行以色列地，koh tò來耶路撒冷。
歷代志上 21 5| Iok-ap就將所算百姓ê總額，報告大衛。以色列人會kia̍h刀ê，一百十萬；猶大人會kia̍h刀ê，四十七萬。
歷代志上 21 6| 獨獨利未人kap便雅憫人伊無算在內，因為Iok-ap厭惡王chit-ê命令。
歷代志上 21 7| Chit-ê事上帝看做m̄好，就phah以色列。
歷代志上 21 8| 大衛對上帝講，我行chit-ê事，大大有罪，taⁿ求你除去你ê奴僕ê罪，因為我所做ê真戇。
歷代志上 21 9| 耶和華吩咐大衛ê先見ê Ka-tek，講，
歷代志上 21 10| 你tio̍h去kā大衛講，耶和華án-ni講，Taⁿ我用三項排tī你面前，你揀一項，我thang行tī你。
歷代志上 21 11| Ka-tek就來見大衛，kā伊講，耶和華án-ni講，你tio̍h家己揀；
歷代志上 21 12| Kiám-chhái三年ê飢荒，á是三月日久tú-tio̍h損害tī你ê對敵ê面前，hō͘仇讎ê刀劍jip-tio̍h你，á是三日久耶和華ê劍，就是瘟疫tī你ê國內，耶和華ê使者tī以色列ê遍境teh毀滅；taⁿ你tio̍h想看，我thang用甚麼話 回覆差我ê。
歷代志上 21 13| 大衛kā Ka-tek講，我困迫到極；我願陷落tī耶和華ê手，因為伊ê憐憫真大，我m̄願陷落tī人ê手。
歷代志上 21 14| Tùi án-ni，耶和華就降瘟疫tī以色列；以色列人死ê七萬。
歷代志上 21 15| 上帝差一個使者到耶路撒冷滅伊；beh滅伊ê時，耶和華看見，就退悔chit-ê災厄，就kā毀滅ê使者講，夠額lah，taⁿ thang停你ê手；hit時耶和華ê使者khiā tī Iâ-pò͘-su人O-jíⁿ-lâm ê五穀場。
歷代志上 21 16| 大衛kia̍h目看見耶和華ê使者khiā tī半空中，拔刀tī手裡，伸tī耶路撒冷ê頂面。大衛kap chiah-ê長老lóng穿麻衫，面仆tī地裡。
歷代志上 21 17| 大衛對上帝講，吩咐算百姓ê，kiám m̄是我mah？我犯罪行大pháiⁿ；總是chiah-ê羊群有做甚麼ah？求耶和華我ê上帝，伸手tī我kap我ê父ê家；m̄-thang攻擊你ê百姓，降瘟疫hō͘ in。
歷代志上 21 18| 當hit時耶和華ê使者命令Ka-tek去kā大衛講，大衛tio̍h上去，tī Iâ-pò͘-su人O-jíⁿ-lâm ê五穀場，kā耶和華起一座壇。
歷代志上 21 19| 大衛就照Ka-tek奉耶和華ê名所講ê話上去。
歷代志上 21 20| Hit時O-jíⁿ-lâm teh phah麥，oa̍t頭看見天使；kap伊tī-teh四個kiáⁿ走去bih。
歷代志上 21 21| 大衛到O-jíⁿ-lâm hia；O-jíⁿ-lâm看見大衛，就出五穀場，àⁿ頭拜大衛。
歷代志上 21 22| 大衛對O-jíⁿ-lâm講，你用chit-ê五穀場ê地hō͘我，hō͘我tī-hia thang kā耶和華起一座壇；你tio̍h照足額ê價錢賣我，hō͘瘟疫soah，無害百姓。
歷代志上 21 23| O-jíⁿ-lâm kā大衛講，你thang用伊，願我ê主我ê王，照你所看做好ê去行；你看，我用牛hō͘你做燒祭，用phah五穀ê器具做柴，亦用麥做素祭，chiah-ê我lóng hō͘你。
歷代志上 21 24| 大衛王kā O-jíⁿ-lâm講，m̄是án-ni，我決斷beh用足額ê價錢來買；因為我m̄-ài the̍h你ê物hō͘耶和華，m̄-ài用無開費來獻燒祭。
歷代志上 21 25| Tùi án-ni，大衛為tio̍h hit塊地秤(phêng)六百sià-khek-le̍k ê金hō͘ O-jíⁿ-lâm。
歷代志上 21 26| 大衛tī-hia kā耶和華起一座壇，獻燒祭kap平安祭；koh求叫耶和華；伊tùi天降火tī 祭壇頂來應伊。
歷代志上 21 27| 耶和華命令使者，伊就收伊ê刀入鞘。
歷代志上 21 28| Hit時大衛看見耶和華tī Iâ-pò͘-su人O-jíⁿ-lâm ê五穀場應伊，就tī-hia獻祭。
歷代志上 21 29| 因為摩西tī曠野所造耶和華ê會幕kap燒祭ê壇，hit時lóng tī Ki-piàn高ê所在。
歷代志上 21 30| 總是大衛bōe會上到伊ê面前來問上帝，因為伊驚耶和華使者ê刀。
歷代志上 22 1| 大衛講，這是耶和華上帝ê厝；chit-ê是以色列燒祭ê壇。
歷代志上 22 2| 大衛命令聚集khiā起以色列地ê出外人；koh派phah石ê師傅phah石；ài beh起上帝ê殿。
歷代志上 22 3| 大衛備辦鐵真chōe，做門扇ê燈kap相連ê路用；koh備辦銅真chōe，到bōe秤得。
歷代志上 22 4| 亦備辦bōe算得ê柏香柴；因為Se-tùn人kap Chhui-lô人載chōe-chōe柏香柴到大衛hia。
歷代志上 22 5| 大衛講，我ê kiáⁿ所羅門iáu-kú細漢koh軟chiáⁿ；beh kā耶和華起ê殿tio̍h真súi到極，hō͘伊名聲榮光到tī萬國；所以我taⁿ tio̍h kā伊備辦。大衛就tī未死ê事先備辦chōe-chōe材料。
歷代志上 22 6| 大衛就叫伊ê kiáⁿ所羅門來，吩咐伊tio̍h kā以色列ê上帝起殿。
歷代志上 22 7| Kā所羅門講，我ê kiáⁿ ah，我心內本想，beh為耶和華我ê上帝ê名起殿。
歷代志上 22 8| 總是耶和華ê話臨到我講，你流chōe-chōe人ê血，大大交戰，你bōe得thang為我ê名起殿，因為你tī我ê目睭前hō͘ chōe-chōe人ê血流tī地裡。
歷代志上 22 9| 看ah，你beh生一個kiáⁿ，伊beh做太平ê人，我beh hō͘伊太平，hō͘四圍chiah-ê對敵無攪擾伊；伊ê名beh叫所羅門；tī伊坐位ê日，我beh賞賜安靜和平hō͘以色列。
歷代志上 22 10| 伊beh為我ê名起殿；伊beh做我ê kiáⁿ，我beh做伊ê父；我beh堅固伊ê國位tī以色列到永遠。
歷代志上 22 11| 我ê kiáⁿ ah，taⁿ願耶和華kap你tī-teh，hō͘你興通，起你ê上帝耶和華ê殿，照伊所論到你ê。
歷代志上 22 12| 獨獨願耶和華賞賜你聰明智慧，hō͘你治理以色列，來遵thàn耶和華你ê上帝ê律法。
歷代志上 22 13| 你若謹慎遵thàn耶和華所命令摩西教示以色列chiah-ê律例法度，就你beh興通；你tio̍h奮志好膽，莫得驚莫得忍。
歷代志上 22 14| 我tī困苦中，為耶和華ê殿，備辦金十萬tha-liân-tek，銀一百萬tha-liân-tek，銅kap鐵重到bōe秤得，因為真chōe；我也有備辦柴kap石，你thang koh加添伊。
歷代志上 22 15| Koh你也有chōe-chōe師傅，phah石ê，做木ê，kap ta̍k號工程師，thang做ta̍k號ê工。
歷代志上 22 16| 金、銀、銅、鐵，chōe到bōe算得；你tio̍h 起來做；願耶和華kap你tī-teh。
歷代志上 22 17| 大衛koh吩咐以色列ê眾首領幫贊伊ê kiáⁿ所羅門，講，
歷代志上 22 18| 耶和華lín ê上帝kiám無kap lín tī-teh mah？ kiám無tī四圍賞賜lín平安mah？因為伊已經將chit-ê地khiā起ê百姓交tī我ê手，chit-ê地就降服tī耶和華kap伊ê百姓ê面前。
歷代志上 22 19| Taⁿ lín tio̍h定tio̍h lín ê心，lín ê意思，chhē耶和華lín ê上帝；亦tio̍h起來，起造耶和華上帝ê聖所，thang將耶和華ê約櫃，kap上帝聖ê器具，搬入為耶和華ê名所beh 起ê殿。
歷代志上 23 1| 大衛年老，日子滿足，就設立伊ê kiáⁿ所羅門做以色列王。
歷代志上 23 2| 大衛聚集以色列ê眾首領，kap chiah-ê祭司，以及利未人。
歷代志上 23 3| 利未人tùi三十歲以上ê，lóng計算；照所算ta-po͘人ê額數，共三萬八千。
歷代志上 23 4| 其中兩萬四千人管理耶和華殿ê工，有六千人做職員kap士師。
歷代志上 23 5| 有四千人做顧門ê；koh四千人將我大衛所做用teh o-ló ê樂器o-ló耶和華。
歷代志上 23 6| 大衛照利未ê kiáⁿ，Kek-sūn、Ko-hat、Bí-la̍h-lī，來分in ê kiáⁿ孫ê班列。
歷代志上 23 7| 屬Kek-sūn ê人，La̍h-tàn kap Sī-múi。
歷代志上 23 8| La̍h-tàn ê kiáⁿ，大ê是Iâ-iat，koh有Sè-tàn kap約珥，共三人。
歷代志上 23 9| Sī-múi ê kiáⁿ，Sī-lô-bi̍t、Hap-siat、哈蘭，共三人；這是La̍h-tàn族ê族長。
歷代志上 23 10| Sī-múi ê kiáⁿ，Ngá-hap、Sè-ná、Iâ-o͘-si、Pí-lī-a，chit四人就是Sī-múi ê kiáⁿ。
歷代志上 23 11| Ngá-hap是大kiáⁿ，第二個 Se-sat；獨獨Iâ-o͘-si、Pí-lī-a ê kiáⁿ孫無jōa-chōe，所以算做一族。
歷代志上 23 12| Ko-hat ê kiáⁿ是Àm-lân、Í-su-hap、Hi-pek-lûn、O͘-siat，共四人。
歷代志上 23 13| Àm-lân ê kiáⁿ，亞倫、摩西；亞倫kap伊ê kiáⁿ孫是分別到tī永遠，來分別至聖ê物做聖，tī耶和華ê面前燒香，來服事伊，奉伊ê名祝福，到tī永遠。
歷代志上 23 14| 論到上帝ê奴僕摩西，伊ê kiáⁿ名字記tī利未ê支派中。
歷代志上 23 15| 摩西ê kiáⁿ是Kek-sūn kap Í-lī-í-siā。
歷代志上 23 16| Kek-sūn ê kiáⁿ，大ê是Sè-pò͘-gia̍p。
歷代志上 23 17| Í-lī-í-siā ê kiáⁿ，Lī-hap-pí-ngá是大ê；Í-lī-í-siā無別ê kiáⁿ；總是Lī-hap-pí-ngá ê kiáⁿ真chōe。
歷代志上 23 18| Í-su-hap ê kiáⁿ，大ê Sī-lô-bi̍t。
歷代志上 23 19| Hi-pek-lûn ê kiáⁿ，大ê Iâ-lī-ngá，第二個是A-má-lī-a，第三個是Ngá-hap-sek，第四是Iâ-ka-biān。
歷代志上 23 20| O͘-siat ê kiáⁿ，大ê是Bí-ka，第二ê是Iâ-se-ngá。
歷代志上 23 21| Bí-la̍h-lī ê kiáⁿ；Boa̍t-lī、Bó͘-sī；Boa̍t-lī ê kiáⁿ；Í-lī-a-sat、Ki-sū。
歷代志上 23 22| Í-lī-a-sat死，無kiáⁿ，只有cha-bó͘-kiáⁿ，in ê兄弟Ki-sū ê kiáⁿ 娶in。
歷代志上 23 23| Bó͘-sī ê kiáⁿ是Boa̍t-le̍k、Í-tek、Iâ-lī-mô͘，共三人。
歷代志上 23 24| 頂面所記lóng是利未ê kiáⁿ孫，照in老父ê家來做族長，為耶和華ê厝來做差用ê工；ta̍k人tùi二十歲以上受算，lóng照in ê名ê數額來計算。
歷代志上 23 25| 因為大衛講，耶和華以色列ê上帝，已經hō͘伊ê百姓平安，koh伊永遠tiàm-tī耶路撒冷。
歷代志上 23 26| 利未人也m̄免koh 扛會幕，kap其中所用lóng總ê器具。
歷代志上 23 27| 因為照大衛臨終ê時所吩咐ê，利未人tùi二十歲以上lóng受算。
歷代志上 23 28| 因為伊ê職是跟隨亞倫ê kiáⁿ孫，來做耶和華殿ê工，就是tī chiah-ê院kap chiah-ê房來做工，亦hō͘ chiah-ê聖物清氣，來做耶和華殿ê工；
歷代志上 23 29| 料理排列ê餅，素祭ê麵粉，或是無酵ê薄餅，kap鼎內所pek，以及調和ê物；koh管理秤、量ê事。
歷代志上 23 30| Ta̍k早起khiā-teh來感謝o-ló耶和華，ta̍k-ê-hng也是án-ni。
歷代志上 23 31| Koh tī安歇日，月ê初一，kap節期，獻chiah-ê燒祭hō͘耶和華，照物ê數額，照所定tio̍h ê例，常常獻tī耶和華ê面前。
歷代志上 23 32| Koh hō͘伊顧守會幕ê責成，kap聖所ê責成，以及伊ê兄弟亞倫ê kiáⁿ孫所hō͘伊做ê責成，來服事tī耶和華ê厝。
歷代志上 24 1| 亞倫kiáⁿ孫ê班列記tī下底：亞倫ê kiáⁿ Ná-tap、A-pí-hō͘、Í-lī-a-sat、Í-tha-má。
歷代志上 24 2| Ná-tap、A-pí-hō͘比in老父khah事先死，koh無kiáⁿ；所以Í-lī-a-sat、Í-tha-má擔當祭司ê職。
歷代志上 24 3| 大衛kap Í-lī-a-sat kiáⁿ孫中ê Sat-tok，kap Í-tha-má kiáⁿ孫中ê A-hi-bí-le̍k，照in ê次序分in ê班列。
歷代志上 24 4| Í-lī-a-sat kiáⁿ孫中ê頭人，比Í-tha-má kiáⁿ孫中所有ê khah-chōe，就分伊ê班tī下底。Í-lī-a-sat ê kiáⁿ孫中做族長ê有十六人；Í-tha-má ê kiáⁿ孫中，照伊ê老父ê家，有八人。
歷代志上 24 5| Í-lī-a-sat ê kiáⁿ孫，Í-tha-má ê kiáⁿ孫，lóng照抽籤分派，無分chit-ê hit-ê；有ê tī聖所做首領，有ê tī上帝面前做首領。
歷代志上 24 6| 做書記ê利未人，那但業ê kiáⁿ Sī-má-ngá，tī王kap hiah-ê首領kap祭司Sat-tok，A-pí-a-tha ê kiáⁿ A-hi-bí-le̍k，以及祭司kap利未人hiah-ê族長ê面前，記in ê名字；tī Í-lī-a-sat ê kiáⁿ孫中取一族，tī Í-tha-má ê kiáⁿ孫中取一族。
歷代志上 24 7| 抽籤得tio̍h第一個，是Iâ-hô-ngá-li̍p，第二個是Iâ-tāi-ngá；
歷代志上 24 8| 第三Hap-lîm，第四So-lîm；
歷代志上 24 9| 第五Má-ki-ngá，第六Bí-ngá-bîn；
歷代志上 24 10| 第七Hap-ko-su，第八A-pí-ngá；
歷代志上 24 11| 第九Iâ-su-a，第十Sī-ka-nî；
歷代志上 24 12| 第十一Í-lī-a-si̍t，第十二Ngá-kim；
歷代志上 24 13| 第十三Ô͘-pa，第十四Iâ-sī-pí-ap；
歷代志上 24 14| 第十五Phek-ka，第十六Im-be̍k；
歷代志上 24 15| 第十七Hi-sek，第十八Hap-pi̍t-sek；
歷代志上 24 16| 第十九Pí-tha-hi-ngá，第二十以西結；
歷代志上 24 17| 第二十一Ngá-kun，第二十二Ka-boa̍t；
歷代志上 24 18| 第二十三Tē-lâi-ngá，第二十四Má-se-a。
歷代志上 24 19| 這是in做工ê班列，thang入耶和華ê厝，照in ê祖亞倫遵thàn耶和華以色列ê上帝所吩咐ê例。
歷代志上 24 20| 利未其餘ê kiáⁿ孫記tī下底：Àm-lân ê kiáⁿ孫中有Su-pa-gia̍p，Su-pa-gia̍p ê kiáⁿ孫中有Iâ-hi-tí-a。
歷代志上 24 21| 論到Lī-hap-pí-ngá，Lī-hap-pí-ngá ê kiáⁿ孫中，有I-sī-ngá做頭。
歷代志上 24 22| Í-su-hap ê kiáⁿ孫中有Sī-lô-mô͘；Sī-lô-mô͘ ê kiáⁿ孫中Ngá-hap。
歷代志上 24 23| Hi-pek-lûn ê kiáⁿ孫中，大ê Iâ-lī-ngá，第二個A-má-lī-a，第三個Ngá-hap-sek，第四個Iâ-ka-biān。
歷代志上 24 24| O͘-siat ê kiáⁿ孫中有Bí-ka；Bí-ka ê kiáⁿ孫中有Sa-bi̍t。
歷代志上 24 25| Bí-ka ê兄弟是I-sī-ngá；I-sī-ngá ê kiáⁿ孫中有Sat-ka-lī-ngá。
歷代志上 24 26| Bí-la̍h-lī ê kiáⁿ是Boa̍t-lī、Bó͘-sī；Ngá-se-ngá ê kiáⁿ有Pí-ná。
歷代志上 24 27| Bí-la̍h-lī ê kiáⁿ孫中，有Ngá-se-ngá ê kiáⁿ Pí-ná、Sok-hâm、Sat-khek、I-pí-lī。
歷代志上 24 28| Boa̍t-lī ê kiáⁿ是Í-lī-a-sat，Í-lī-a-sat無kiáⁿ。
歷代志上 24 29| 論到Ki-sū，Ki-sū ê kiáⁿ孫中有Iâ-la̍h-bia̍t。
歷代志上 24 30| Bó͘-sī ê kiáⁿ是Boa̍t-le̍k、Í-tek、Iâ-lī-mô͘。Chiah-ê是利未ê kiáⁿ孫，照in ê宗族。
歷代志上 24 31| In tī大衛王kap Sat-tok、A-hi-bí-le̍k，kap祭司，以及利未人chiah-ê族長ê面前抽籤，親像in ê兄弟亞倫ê kiáⁿ孫一樣；ta̍k族ê做頭ê kap伊ê小弟lóng平平。
歷代志上 25 1| 大衛kap chiah-ê軍長就tùi A-sat、Hi-bān，kap Iâ-tō͘-tùn ê kiáⁿ孫中分派人來做工、來彈琴、彈瑟、phah鐃鈸、唱歌；做工ê數額，照in ê職份，記tī下底。
歷代志上 25 2| 屬A-sat ê kiáⁿ，Sat-khek、約瑟、Nî-thàm[thài]-ngá、A-sat-lī-la̍h[le̍h]；chiah-ê lóng是A-sat ê kiáⁿ，歸A-sat指揮，thàn王ê命令來唱歌。
歷代志上 25 3| 屬Iâ-tō͘-tùn ê；Iâ-tō͘-tùn ê kiáⁿ Ki-tāi-lī、Se-lī、Iâ-su-a、Hap-sa-pí-ngá、Má-tha-thê-ngá、Sī-múi，共六人，lóng歸in老父Iâ-tō͘-tùn指揮，彈琴唱歌來感謝o-ló耶和華。
歷代志上 25 4| 屬Hi-bān ê： Hi-bān ê kiáⁿ，Pò͘-ki-ngá、Má-thàm-ngá、O͘-siat、Sè-pò͘-gia̍p、Iâ-lī-mô͘、Hap-ná-nî-ngá、Hap-ná-nî、Í-lī-a-tha、Ki-tāi-lī-thê、Lô-bān-thê-í-siā、Iok-si-pí-ka-sa、Má-lô-thê、Hô-thê、Má-hap-siù。
歷代志上 25 5| Chiah-ê lóng是Hi-bān ê kiáⁿ；Hi-bān得tio̍h上帝ê默示，tī王ê面前做先見，上帝興起伊ê角，hō͘ Hi-bān生十四ê kiáⁿ，三個cha-bó͘-kiáⁿ。
歷代志上 25 6| Chiah-ê lóng歸in老父指揮，tī耶和華ê殿唱歌、phah鐃鈸、彈琴彈瑟，辨理上帝殿內ê tāi-chì；A-sat、Iâ-tō͘-tùn、Hi-bān lóng是王所命令ê。
歷代志上 25 7| Án-ni in kap in ê兄弟學習o-ló耶和華ê詩，就是通達ê，共兩百八十八人。
歷代志上 25 8| Chiah-ê人，無論序大序細，做先生ê，做學生ê，lóng平平liam-khau來分in ê班。
歷代志上 25 9| 抽tio̍h頭支籤ê，是A-sat ê kiáⁿ約瑟；第二是Ki-tāi-lī，伊kap伊ê兄弟kap伊ê kiáⁿ，共十二人；
歷代志上 25 10| 第三是Sat-khek，伊kap kiáⁿ kap伊ê兄弟，共十二人；
歷代志上 25 11| 第四是I-sé-lī，伊kap伊ê kiáⁿ kap伊ê兄弟，共十二人；
歷代志上 25 12| 第五是Nî-thàm-ngá，伊kap伊ê kiáⁿ kap伊ê兄弟，共十二人；
歷代志上 25 13| 第六是Pò͘-ki-ngá，伊kap伊ê kiáⁿ kap伊ê兄弟，共十二人；
歷代志上 25 14| 第七是Iâ-sat-lī-la̍h，伊kap伊ê kiáⁿ kap伊ê兄弟，共十二人；
歷代志上 25 15| 第八是Iâ-su-a，伊kap伊ê kiáⁿ kap伊ê兄弟共十二人；
歷代志上 25 16| 第九是Má-thàm-ngá，伊kap伊ê kiáⁿ kap伊ê兄弟，共十二人；
歷代志上 25 17| 第十是Sī-múi，伊kap伊ê kiáⁿ kap伊ê兄弟，共十二人；
歷代志上 25 18| 第十一是A-sat-lia̍t，伊kap伊ê kiáⁿ kap伊ê兄弟，共十二人；
歷代志上 25 19| 第十二是Hap-sa-pí-ngá，伊kap伊ê kiáⁿ kap伊ê兄弟，共十二人；
歷代志上 25 20| 第十三是Su-pa-gia̍p，伊kap伊ê kiáⁿ kap伊ê兄弟，共十二人；
歷代志上 25 21| 第十四是Má-tha-thê-ngá，伊kap伊ê kiáⁿ kap伊ê兄弟，共十二人；
歷代志上 25 22| 第十五是Iâ-lī-mô͘，伊kap伊ê kiáⁿ kap伊ê兄弟，共十二人；
歷代志上 25 23| 第十六是Hap-ná-nî-ngá，伊kap伊ê kiáⁿ kap伊ê兄弟，共十二人；
歷代志上 25 24| 第十七是Iok-si-pí-ka-sa，伊kap伊ê kiáⁿ kap伊ê兄弟，共十二人；
歷代志上 25 25| 第十八是Hap-ná-nî，伊kap伊ê kiáⁿ kap伊ê兄弟，共十二人；
歷代志上 25 26| 第十九是Má-lô-thê，伊kap伊ê kiáⁿ kap伊ê兄弟，共十二人；
歷代志上 25 27| 第二十是Í-lī-a-tha，伊kap伊ê kiáⁿ kap伊ê兄弟，共十二人；
歷代志上 25 28| 第二十一是Hô-thê，伊kap伊ê kiáⁿ kap伊ê兄弟，共十二人；
歷代志上 25 29| 第二十二是Ki-tāi-lī-thê，伊kap伊ê kiáⁿ kap伊ê兄弟，共十二人；
歷代志上 25 30| 第二十三是Má-hap-siù，伊kap伊ê kiáⁿ kap伊ê兄弟，共十二人；
歷代志上 25 31| 第二十四是Lô-bān-thê-í-siā，伊kap伊ê kiáⁿ kap伊ê兄弟，共十二人。
歷代志上 26 1| 顧門ê班列記tī下底；Khó-la̍h族A-sat ê kiáⁿ孫中，有Khó-lī ê kiáⁿ Bí-si-lī-bí-ngá。
歷代志上 26 2| Bí-si-lī-bí-ngá有kiáⁿ，大ê是撒迦利亞，第二個是Iâ-tia̍p，第三個Se-pa-tē-ngá，第四個 Iâ-thê-lia̍p；
歷代志上 26 3| 第五個Í-lân，第六個Iok-hap-lân，第七個Í-lī-iok-nái。
歷代志上 26 4| Gô-pia̍t-í-tong有kiáⁿ，大ê Sī-má-ngá，第二個Iok-sat-poa̍t，第三個Iok-a，第四個 Sa-kah，第五個那但業；
歷代志上 26 5| 第六個A-bí-lī，第七個Í-sat-ka，第八個Pí-o͘-lī-thài；因為上帝賜福伊。
歷代志上 26 6| 伊ê kiáⁿ Sī-má-ngá有生kúi-nā ê kiáⁿ，是掌管in老父ê家，因為in是大勇士。
歷代志上 26 7| Sī-má-ngá ê kiáⁿ是Gô-tek-nî、Lī-hoat-ek、Gô-pī-tek、Í-lī-sat-pa，伊ê兄弟是勇士，koh有Í-lī-hō͘ kap Se-má-ka。
歷代志上 26 8| Chiah-ê是Gô-pia̍t-í-tong ê kiáⁿ孫，in kap in ê kiáⁿ in ê兄弟，是勇士，有氣力gâu辦tāi-chì-ê，共六十二人，lóng是Gô-pia̍t-í-tong生ê。
歷代志上 26 9| Bí-si-lī-bí-ngá ê kiáⁿ kap兄弟lóng是勇士，共十八人。
歷代志上 26 10| 屬tī Bí-la̍h-lī ê kiáⁿ孫Hô-sat有kúi-nā ê kiáⁿ；大ê是Sin-lī，伊本m̄是大kiáⁿ，總是in老父設立伊做大；
歷代志上 26 11| 第二個是Hi-le̍k-ka，第三是Tí-pa-lī-ngá，第四是撒迦利亞；án-ni Hô-sat ê kiáⁿ kap兄弟共十三人。
歷代志上 26 12| Tī chiah-ê人，就是頭人ê中間，分派顧門ê班列，擔當職，親像伊ê兄弟一樣，tī耶和華ê殿來服事。
歷代志上 26 13| In無論大細，lóng照in ê宗族抽籤，顧守ta̍k-ê門。
歷代志上 26 14| 抽籤顧守東門ê是Sī-lī-bí-ngá；伊ê kiáⁿ撒迦利亞是精通ê謀士，人kā伊抽籤顧守北門。
歷代志上 26 15| Gô-pia̍t-í-tong守南門；伊ê kiáⁿ守庫房。
歷代志上 26 16| Su-phèng kap Hô-sat顧守西門，tī óa近Sa-lī-ki門，透到上去ê街路，班kap班相對。
歷代志上 26 17| Tī東pêng有六個利未人，tī北pêng ta̍k日有四人，tī南pêng ta̍k日有四人，tī庫房有兩人，koh有兩人相替換。
歷代志上 26 18| Tī西勢tī Pa-pat，tī大街路有四個人，tī Pa-pat有兩人。
歷代志上 26 19| Chiah-ê是Khó-la̍h kiáⁿ孫kap Bí-la̍h-lī ê kiáⁿ孫顧門ê班列。
歷代志上 26 20| 利未人ê中間，A-hi-ngá管理上帝殿ê府庫，kap聖物ê府庫。
歷代志上 26 21| 論到La̍h-tàn ê kiáⁿ孫，就是Kek-sūn人La̍h-tàn ê kiáⁿ孫，lóng是族長，chit-ê La̍h-tàn是Kek-sūn人，伊ê kiáⁿ是Iâ-hi-i-lī。
歷代志上 26 22| Iâ-hi-i-lī ê kiáⁿ；Se-thán kap伊ê小弟約珥，掌管耶和華殿內ê府庫。
歷代志上 26 23| Àm-lâm族、Í-su-hap族、Hi-pek-lûn族、O͘-siat族，也有職份；
歷代志上 26 24| Koh有摩西ê孫，Kek-sūn ê kiáⁿ，Sè-pò͘-gia̍p管理府庫。
歷代志上 26 25| iáu有伊ê兄弟Í-lī-í-siā。Í-lī-í-siā ê kiáⁿ Lī-hap-pí-ngá，Lī-hap-pí-ngá ê kiáⁿ是Iâ-su-a，Iâ-su-a ê kiáⁿ是Iok-lân，Iok-lân ê kiáⁿ是Sè-ki-lī，Sè-ki-lī ê kiáⁿ是Sī-lô-bi̍t。
歷代志上 26 26| Chit-ê Sī-lô-bi̍t kap伊ê兄弟掌管聖物ê府庫，就是大衛王kap眾族長、千總、百總，kap軍長所獻ê。
歷代志上 26 27| In用交戰ê時所搶ê物，取伊來獻，thang修整耶和華ê殿。
歷代志上 26 28| 先見ê撒母耳，Ki-sū ê kiáⁿ掃羅，Nî-jíⁿ ê kiáⁿ Ap-nî-jíⁿ，Sé-ló͘-ngá ê kiáⁿ Iok-ap所獻ê物，kap見有所獻ê物，lóng歸Sī-lô-bi̍t kap伊ê兄弟管理。
歷代志上 26 29| Í-su-hap族有Ki-ná-nî-ngá kap伊ê眾kiáⁿ做官長kap士師，管理以色列ê外事。
歷代志上 26 30| Hi-pek-lûn族有Hap-sa-pí-ngá kap伊ê兄弟，一千七百人，lóng是勇士，治理約旦河外西勢ê以色列人，管理耶和華ê事，kap服事王ê職。
歷代志上 26 31| Tī Hi-pek-lûn族中，有Iâ-lī-ngá做頭，就是tī Hi-pek-lûn族中照伊列祖ê世系，tī大衛坐位ê第四十年，tī Ki-lia̍t ê Ngá-siat，chhē-tio̍h in中間kúi-nā ê大勇士。
歷代志上 26 32| 伊ê兄弟有勇敢做族長，兩千七百人；大衛王派chiah-ê人管轄Liû-piān、Ka-tek、Má-ná-se半支派，來辨理上帝一切ê事kap王ê事。
歷代志上 27 1| 以色列人ê族長、千總、百總，kap官長，lóng有分班定tio̍h，ta̍k班有兩萬四千人，全年照月輪流，替換出入來服事王。
歷代志上 27 2| 正月第一班ê班長是Sat-pa-tē-gia̍p ê kiáⁿ Ngá-sok-pan；伊ê班內有兩萬四千人；
歷代志上 27 3| 伊是Hoat-le̍k-su ê kiáⁿ孫，管轄正月一切ê軍長。
歷代志上 27 4| 二月ê班長是A-hap-hi人Tó-tāi，koh有Bi̍t-ki-lô也是hit班ê頭人；伊ê班內有兩萬四千人。
歷代志上 27 5| 三月第三個軍長是祭司頭Iâ-hô-iâ-tāi ê kiáⁿ Pí-ná-ngá；伊ê班內有兩萬四千人。
歷代志上 27 6| Chit-ê Pí-ná-ngá是三十人中ê勇士，管理hit三十人；伊ê班內koh有伊ê kiáⁿ Àm-bí-sat-poa̍t。
歷代志上 27 7| 四月第四個班長是Iok-ap ê小弟A-sat-hek；續接伊ê，是伊ê kiáⁿ Se-pa-tē-ngá；伊ê班內有兩萬四千人。
歷代志上 27 8| 五月第五個班長是I-su-la̍h人San-ha̍p；伊ê班內有兩萬四千人。
歷代志上 27 9| 六月第六個班長是Thê-ko-a人Ek-kiat ê kiáⁿ Í-la̍h；伊ê班內有兩萬四千人。
歷代志上 27 10| 七月第七個班長是Í-hoat-liân族，Pí-lûn人Hi-lī-su；伊ê班內有兩萬四千人。
歷代志上 27 11| 八月第八個班長是謝拉族Hō͘-sa人Se-pí-kai；伊ê班內有兩萬四千人。
歷代志上 27 12| 九月第九個班長是便雅憫族，A-ná-tu̍t人A-pí-í-siā；伊ê班內有兩萬四千人。
歷代志上 27 13| 十月第十個班長是謝拉族，Nî-tô-hoat人，Má-hap-lâi；伊ê班內有兩萬四千人。
歷代志上 27 14| 十一月第十一個班長是Í-hoat-liân族，Pí-la̍h-tùn ê kiáⁿ Pí-ná-ngá；伊ê班內有兩萬四千人。
歷代志上 27 15| 十二月第十二個班長是Gô-to-lia̍p族，Nî-tô-hoat人Hek-tāi；伊ê班內有兩萬四千人。
歷代志上 27 16| 管理以色列眾支派ê，記tī下底；管Liû-piān族ê，是Sè-ki-lī ê kiáⁿ，Í-lī-í-siā；管西門族ê，是Má-ka ê kiáⁿ Sī-hoat-thê-ngá；
歷代志上 27 17| 管利未人ê，是Ki-bó͘-lī ê kiáⁿ Hap-sa-pí-ngá；管亞倫ê族ê是Sat-tok；
歷代志上 27 18| 管猶大人ê是大衛ê兄Í-lī-hō͘；管Í-sat-ka族ê，是Bí-ka-le̍k ê kiáⁿ Àm-lī；
歷代志上 27 19| 管Se-pò͘-lûn族ê，是Gô-pa-tē-ngá ê kiáⁿ I-si-má-ngá；管Ná-hut-tha-lī人ê，是A-su-lia̍t ê kiáⁿ Iâ-lī-mô͘；
歷代志上 27 20| 管Í-hoat-liân族ê，是O-sat-sè-ngá ê kiaN2Ho5-sè-a；管Má-ná-se半支派ê，是Pí-tāi-ngá ê kiáⁿ約珥；
歷代志上 27 21| 管Ki-lia̍t地Má-ná-se半支派ê，是撒迦利亞ê kiáⁿ Ek-to；管便雅憫族ê，是Ap-nî-jíⁿ ê kiáⁿ Ngá-se-gia̍p；
歷代志上 27 22| 管Tàn族ê，是Iâ-lô-hán ê kiáⁿ A-sat-lia̍t。Chiah-ê是以色列眾支派ê首領。
歷代志上 27 23| 以色列人二十歲內ê，大衛無算伊；因為耶和華bat講，伊beh加添以色列人親像天頂ê星。
歷代志上 27 24| Sé-ló͘-ngá ê kiáⁿ Iok-ap起手算伊；總是對chit-ê事有受氣到tī以色列，所以無算到明白；伊ê數額也無記tī大衛王ê歷代志錄。
歷代志上 27 25| 掌管王ê府庫ê，是A-tia̍p ê kiáⁿ Ap-su-má-ui；掌管田野、城邑、鄉庄、衛所ê府庫ê，是O͘-se-ngá ê kiáⁿ約拿單。
歷代志上 27 26| 掌管作田ê農夫，是Ki-lio̍k ê kiáⁿ Í-su-lī。
歷代志上 27 27| 掌管葡萄園ê，是La̍h-má人Sī-múi，掌管葡萄園ê酒池，是Si̍t-hut-bí人Sat-pa-tí。
歷代志上 27 28| 掌管平洋ê橄欖樹kap桑材是Ki-tē-lí人Pa-le̍k-hap-lâm；掌管油池是Iok-a-si。
歷代志上 27 29| 掌管Sa-lûn飼牛群ê，是Sa-lûn人Si-thê-nāi；掌管山谷飼牛群ê，是A-tē-nāi ê kiáⁿ Sa-hoat。
歷代志上 27 30| 掌管駱駝ê，是以實瑪利人A-pí-le̍k；管驢ê，是Bí-lûn人Iâ-hi-tí-a。
歷代志上 27 31| 掌管羊群ê，是夏甲人Ngá-sek。Chiah-ê lóng是kā大衛王掌管產業ê。
歷代志上 27 32| 大衛ê叔約拿單做謀士，chit-ê人有智慧koh做書記；Hap-mô͘-nî ê kiáⁿ Iâ-iat做王眾kiáⁿ ê同伴。
歷代志上 27 33| A-hi-to-hut也做王ê謀士；A-ki人Hō͘-su做王ê朋友。
歷代志上 27 34| 續接A-hi-to-hut ê，有Pí-ná-ngá ê kiáⁿ Iâ-hô-iâ-tāi kap A-pí-a-tha；Iok-ap做王ê陸軍總長。
歷代志上 28 1| 大衛招集以色列ê首領，各支派ê首領，kap輪班服事王ê軍長、千總、百總，掌管王kap王ê kiáⁿ ê產業cheng-siⁿ-ê，kap太監，以及大權能ê，kap大權能ê勇士，lóng到耶路撒冷。
歷代志上 28 2| 大衛王就khiā起來講，我ê兄弟，我ê百姓ah，lín tio̍h聽我ê話；我ê心本想beh為tio̍h耶和華ê約櫃，koh為tio̍h咱ê上帝ê腳踏椅，起殿來安置伊；我已經備辦beh起。
歷代志上 28 3| 總是上帝對我講，你bōe得thang為我ê名起殿，因為你是戰士，有hō͘人流血。
歷代志上 28 4| M̄-kú耶和華以色列ê上帝，tī我ê父全家揀我做以色列王直到永遠；因為伊揀猶大做首領；tī猶大ê支派中揀我ê父ê家；tī我ê父ê眾kiáⁿ中歡喜我，設立我做以色列眾人ê王。
歷代志上 28 5| 耶和華賞賜我chōe-chōe kiáⁿ，tī我ê kiáⁿ ê中間，揀我ê kiáⁿ所羅門，tī耶和華ê國坐位，治理以色列。
歷代志上 28 6| 伊koh對我講，你ê kiáⁿ所羅門beh 起我ê殿我ê院；因為我揀伊做我ê kiáⁿ，我也beh做伊ê父。
歷代志上 28 7| 伊若久長遵thàn我ê誡命法度，親像今á日，我就beh堅固伊ê國位，直到永遠。
歷代志上 28 8| Taⁿ tī耶和華ê會，以色列眾人ê面前，咱ê上帝也聽見，lín tio̍h查考lín ê上帝耶和華ê誡命來執守伊；án-ni lín thang享受chit-ê好ê地，留hō͘ lín後代ê kiáⁿ孫，永遠做業。
歷代志上 28 9| 我ê kiáⁿ所羅門ah，你tio̍h認識你ê父ê上帝，誠實心歡喜服事伊；因為耶和華鑑察眾人ê心，知lóng總ê心思念頭；你若chhē伊，伊beh hō͘你tú-tio̍h；你若放sak伊，伊beh永遠拒絕你；
歷代志上 28 10| 你tio̍h謹慎，因為耶和華揀你起厝做聖所；你tio̍h勇敢去做。
歷代志上 28 11| 大衛將殿堂ê léng廊、房間、府庫、樓閣、內殿，kap施恩所hit間，一切ê圖樣，交伊ê kiáⁿ所羅門；
歷代志上 28 12| Koh用tùi神所得tio̍h一切ê圖樣，就是耶和華殿ê院，四圍ê房，上帝殿ê府庫，kap聖物ê府庫chiah-ê圖樣，lóng交伊；
歷代志上 28 13| Koh指示伊祭司kap利未人ê班列，kap耶和華殿內服事ê工，以及耶和華殿內服事ê器具；
歷代志上 28 14| Koh秤金hō͘伊做ta̍k樣應用ê金器；亦秤銀hō͘伊，做ta̍k樣應用ê銀器；
歷代志上 28 15| 就是chiah-ê金燈台kap伊ê盞，就秤金來做ta̍k-ê燈台kap伊ê盞，koh用做銀燈台ê銀來秤hō͘伊；伊ê燈台kap伊ê盞lóng是án-ni，照ta̍k-ê燈台ê路用；
歷代志上 28 16| Koh秤金hō͘伊來做排列餅ê桌；亦秤銀來做銀ê桌；
歷代志上 28 17| Koh用好金hō͘伊做肉叉、盤、杯；koh秤金，hō͘伊thang做ta̍k-ê金碗，秤銀hō͘伊做ta̍k-ê銀碗；
歷代志上 28 18| Koh秤好金hō͘伊thang做香壇；亦用金做ki-lō͘兵車ê款式，in thí開翼，遮蓋耶和華ê約櫃。
歷代志上 28 19| 大衛講，頂面chiah-ê規模，lóng是我得tio̍h耶和華默示寫出來ê。
歷代志上 28 20| 大衛koh kā伊ê kiáⁿ所羅門講，你tio̍h勇敢壯膽去做；莫得忍，亦莫得驚；因為耶和華上帝，就是我ê上帝，kap你tī-teh；伊的確無離開你，亦無放sak你，直到耶和華殿ê工lóng明白。
歷代志上 28 21| 看ah，有祭司kap利未人ê ta̍k班，為tio̍h beh辨理上帝殿ta̍k項ê事；koh有奇巧ê人，tī ta̍k項ê工歡喜幫贊你；亦有chiah-ê首領kap眾百姓一心聽thàn你ê命令。
歷代志上 29 1| 大衛王對會眾講，我ê kiáⁿ所羅門是上帝特別揀ê，iáu-kú少年幼chíⁿ；chit-ê工程真大；因為chit-ê殿m̄是為tio̍h人，就是為tio̍h耶和華上帝起ê。
歷代志上 29 2| 我為tio̍h我ê上帝ê殿，已經盡氣力，備辦金做金器，備辦銀做銀器，銅做銅器，鐵做鐵器，柴做柴器；koh有紅瑪瑙，kap thang鑲ê寶石、光石，彩色ê石，以及ta̍k樣ê寶石，矽(sia̍h)石極chōe。
歷代志上 29 3| 因為我欣慕我ê上帝ê殿，就tī備辦起聖殿ê材料以外，koh用我本身所積聚ê金銀，獻tī我上帝ê厝；
歷代志上 29 4| 就是Gô-hui ê金，三千tha-liân-tek ê金，鍛鍊ê銀七千tha-liân-tek，來安chiah-ê厝牆；
歷代志上 29 5| 金做金器，銀做銀器，kap師傅ê手所做chiah-ê工。今á日有甚麼人歡喜將本身獻hō͘耶和華ah？
歷代志上 29 6| Tùi án-ni，眾族長，kap以色列ta̍k支派ê首領、千總、百總，以及監督hiah-ê kā王做工ê，lóng歡喜來獻。
歷代志上 29 7| In為tio̍h上帝殿ê路用，獻金五千tha-liân-tek連一萬ta̍t-lī-khek，銀一萬tha-liân-tek，銅一萬八千tha-liân-tek，鐵十萬tha-liân-tek。
歷代志上 29 8| 見若有寶石ê，lóng交代Kek-sūn人Iâ-iat ê手，送入耶和華殿ê府庫。
歷代志上 29 9| 因為in甘心獻，百姓lóng歡喜，因為in盡心獻hō͘耶和華；大衛王也大歡喜到極。
歷代志上 29 10| 所以大衛tī會眾ê面前o-ló耶和華；大衛講，耶和華阮ê祖以色列ê上帝ah，是應該o-ló-ê，tùi永遠到永遠；
歷代志上 29 11| 耶和華ah，尊大、能力、榮光、得勝、威嚴lóng是你ê；凡若tī天頂地下ê，lóng是你ê；耶和華ah，國也是你ê，你是至koân，做萬有ê頭。
歷代志上 29 12| 好額尊貴lóng tùi你來，你也掌管萬有；tī你ê手有大權能大氣力；hō͘人尊大，hō͘眾人大氣力，lóng出tī你ê手。
歷代志上 29 13| 阮ê上帝ah，taⁿ阮感謝你，o-ló你榮光ê名；
歷代志上 29 14| 我是甚麼，我ê百姓是甚麼，阮竟然能án-ni歡喜奉獻ah？因為萬物lóng tùi你來，阮用你ê物獻hō͘你；
歷代志上 29 15| 阮tī你ê面前是出外人，是寄腳ê，kap阮ê列祖一般樣；阮tī世間ê日子親像影，無thang ǹg望長長tī-teh。
歷代志上 29 16| 耶和華阮ê上帝ah，阮備辦chiah-ê chōe-chōe材料，beh為tio̍h你ê聖名起你ê殿，lóng是tùi你來，也lóng是你ê。
歷代志上 29 17| 我ê上帝ah，我知你鑑察人ê心，歡喜正直；論到我，我用正直ê心歡喜獻這一切ê物；taⁿ我看見你ê百姓tī-chia，lóng歡喜獻hō͘你，我就歡喜。
歷代志上 29 18| 耶和華，阮列祖亞伯拉罕、以撒，以色列ê上帝ah，求你hō͘你ê百姓常常存chit號ê心思念頭，備辦in ê心歸向你。
歷代志上 29 19| Koh求你賞賜我ê kiáⁿ所羅門誠實ê心，來守你ê命令、法度、律例，做成這一切ê事，用我所備辦-ê來起殿。
歷代志上 29 20| 大衛對chiah-ê會眾講，Lín tio̍h o-ló耶和華lín ê上帝；Tùi án-ni，會眾o-ló耶和華in列祖ê上帝，àⁿ頭拜耶和華kap王。
歷代志上 29 21| 隔日in獻祭hō͘耶和華，koh獻燒祭hō͘耶和華；就是獻公ê牛一千隻，公ê綿羊一千隻，羊á一千隻，kap伊ê灌奠；koh為以色列ê眾人獻chōe-chōe祭物。
歷代志上 29 22| Hit日in tī耶和華ê面前lim食大大歡喜。In第二pái設立大衛ê kiáⁿ所羅門做王，為耶和華用油抹伊，hō͘伊做君王；亦用油抹Sat-tok做祭司。
歷代志上 29 23| Tùi án-ni，所羅門坐tī耶和華所賞賜ê位，續接伊ê老父大衛做王，無m̄興通；以色列眾人也lóng聽趁伊。
歷代志上 29 24| 眾首領kap勇士，kap大衛王ê眾kiáⁿ，lóng順服所羅門王。
歷代志上 29 25| 耶和華hō͘所羅門tī以色列眾人ê面前，極其尊大；hō͘伊做國王ê威風，贏過以色列以前ê王。
歷代志上 29 26| 耶西ê kiáⁿ大衛做以色列眾人ê王；
歷代志上 29 27| 伊做以色列王，歷過四十年，tī Hi-pek-lûn做王七年，tī耶路撒冷做王三十三年。
歷代志上 29 28| 伊食長歲壽；年歲、好額、榮光lóng滿足，就過世；伊ê kiáⁿ所羅門續接伊做王。
歷代志上 29 29| 大衛王頭到尾ê事，lóng記tī先見撒母耳ê冊，kap先知Ná-tan ê冊，以及先見Ka-tek ê冊。
歷代志上 29 30| Hiah-ê冊也記載伊治理國ê事，kap伊ê大權能，以及伊kap以色列，kap四方ê列國，所經過ê時事。
歷代志下 1 1| 大衛ê kiáⁿ所羅門國位堅固，耶和華伊ê上帝kap伊tī-teh，hō͘伊不止大興旺。
歷代志下 1 2| 所羅門對以色列眾人講，就是千總、百總、審判司，以及thong以色列ê首領kap族長。
歷代志下 1 3| 所羅門kap會眾lóng去到Ki-piàn ê山頭壇，tī-hia有上帝ê會幕，就是耶和華ê奴僕摩西tī曠野所造ê。
歷代志下 1 4| 獨獨上帝ê櫃，大衛已經tùi Ki-lia̍t-iâ-lîm帶伊上去到大衛替伊備辦ê所在；因為伊bat替伊搭布棚tī耶路撒冷。
歷代志下 1 5| Koh Hō͘-ní ê孫，O͘-lī ê kiáⁿ，Pí-sat-lia̍t所造ê銅壇也tī-hia，tī耶和華會幕前；所羅門kap會眾就近伊。
歷代志下 1 6| 所羅門上到耶和華面前ê銅壇，就是tī會幕hia，獻燒祭一千tī hit頂面。
歷代志下 1 7| Hit暝上帝對所羅門出現，kā伊講，你ài我賞賜你甚麼，你thang求lah。
歷代志下 1 8| 所羅門對上帝講，你bat對我ê老父大衛大施慈愛，koh hō͘我續接伊做王。
歷代志下 1 9| 耶和華上帝ah，taⁿ求你行你所應允我ê老父大衛ê話；因為你設立我做chit-ê百姓ê王，in親像地上ê土沙一樣。
歷代志下 1 10| 求你賞賜我智慧聰明，hō͘我thang出入tī chit-ê百姓ê面前；因為是誰能審判你hiah大國ê百姓ah？
歷代志下 1 11| 上帝對所羅門講，你已經有chit號心，無求貨財、好額、尊貴，kap你ê對敵ê性命，也無求家己長歲壽；獨獨為家己求智慧聰明，hō͘你thang審判我ê百姓，就是我設立你做in ê王ê；
歷代志下 1 12| 所以賞賜你智慧聰明；我也beh賞賜你貨財、好額、尊貴；tī你以前ê列王lóng無有án-ni，tī你以後也無beh有án-ni ê。
歷代志下 1 13| Tùi án-ni，所羅門tùi Ki-piàn山頭壇會幕前tò來耶路撒冷，做王管理以色列。
歷代志下 1 14| 所羅門聚集戰車馬兵；有戰車一千四百張，馬兵一萬兩千名；安置tī囤車ê城，也kap王tī耶路撒冷。
歷代志下 1 15| 王tī耶路撒冷hō͘金銀親像石頭，hō͘柏香樹親像平洋ê桑材樹，因為真chōe。
歷代志下 1 16| 所羅門所有ê馬是tùi埃及來ê；就是王ê seng-lí人一陣一陣照價錢買來ê。
歷代志下 1 17| In tùi埃及買來ê車，每張值銀六百sià-khek-le̍k；馬每匹一百五十；Hek-lêng chiah-ê王kap A-lân chiah-ê王lóng tùi in經手照án-ni帶出來。
歷代志下 2 1| 所羅門定tio̍h意思beh為耶和華ê名起殿堂，也為家己ê國起皇宮。
歷代志下 2 2| 所羅門就揀挑夫七萬，上山phah石ê八萬，督工ê三千六百。
歷代志下 2 3| 所羅門差人去見Chhui-lô王，Hō͘-lân，講，你bat運柏香柴hō͘我ê老父大衛起厝來khiā起，求你也照án-ni款待我。
歷代志下 2 4| 看ah，我beh為tio̍h耶和華我ê上帝ê名起殿，分別做聖獻hō͘祂，thang tī祂ê面前燒芳料ê香，常常供給排列ê餅，ta̍k早暗、安歇日、月ê初一，kap耶和華，阮ê上帝，所定tio̍h ê節期，獻燒祭。這是以色列人永遠ê例。
歷代志下 2 5| 我所beh起ê殿真大，因為阮ê上帝真大，贏過lóng總ê上帝。
歷代志下 2 6| 天kap天頂ê天尚且無夠額thang hō͘祂khiā起，是誰能為tio̍h祂起殿ah？我是甚麼號人thang kā伊起殿mah？不過tī伊ê面前燒香nā-tiāⁿ。
歷代志下 2 7| Taⁿ求你差一人到我chia，就是gâu做金、銀、銅、鐵，kap紫色、朱紅色、藍色ê料ê，也精工tī ta̍k項雕刻ê工，thang kap hiah-ê kap我tī猶大耶路撒冷gâu ê師傅相kap做工，就是我ê老父大衛所備辦ê。
歷代志下 2 8| Koh求你tùi Lī-pa-lùn運柏香樹、松樹、檀香樹，到我chia；因為我知你ê奴僕gâu剉 Lī-pa-lùn ê樹；看ah，我ê奴僕beh kap你ê奴僕相kap做；
歷代志下 2 9| án-ni thang kā我備辦chōe-chōe柴料；因為我所beh起ê殿是大koh奇妙。
歷代志下 2 10| 你ê奴僕剉樹，看ah，我beh hō͘ in好ê小麥兩萬ko-ní，大麥兩萬ko-ní，酒兩萬pà-te̍k，油兩萬pà-te̍k。
歷代志下 2 11| Chhui-lô王Hō͘-lân回phoe應所羅門講，因為耶和華疼祂ê百姓，就設立你做in ê王。
歷代志下 2 12| Hō͘-lân koh講，創造天地ê耶和華，以色列ê上帝，是應該o-ló-ê；祂賞賜大衛王一個智慧ê kiáⁿ，hō͘伊有聰明gâu計謀，thang為tio̍h耶和華起殿koh為伊ê國起皇宮。
歷代志下 2 13| Taⁿ我差一個精工聰明ê人去，是我ê老父Hō͘-lân所用ê。
歷代志下 2 14| 伊是Tàn ê支派一個婦人人ê kiáⁿ，伊ê老父是Chhui-lô人；伊gâu做金、銀、銅、鐵、石、柴，kap紫色、藍色、幼苧布、朱紅色，也會曉得ta̍k等號ê雕刻，也能想出ta̍k等號ê工；hō͘伊kap你gâu ê師傅，以及你ê老父，我ê主大衛，gâu ê師傅相kap做。
歷代志下 2 15| Taⁿ我ê主所講ê小麥、大麥、油、酒，願運來hō͘ chiah-ê奴僕。
歷代志下 2 16| 阮beh照你所欠用ê tùi Lī-pa-lùn剉樹，ká kui排浮tī海裡運到Iok-phàⁿ；你就thang運到耶路撒冷。
歷代志下 2 17| 所羅門算khiā起tī以色列地ê出外人，照伊ê老父大衛所算ê，計共有十五萬三千六百名。
歷代志下 2 18| 伊hō͘七萬人做挑夫，八萬人tī山裡phah石，三千六百人監督in做工ê。
歷代志下 3 1| 所羅門動工起耶和華ê殿tī耶路撒冷，Mô͘-lī-a ê山，就是耶和華對伊ê老父大衛出現ê所在；大衛bat定tio̍h hit-ê地tī Iâ-pò͘-su人O-jíⁿ-lâm ê五穀場。
歷代志下 3 2| 所羅門坐位第四年，二月初二，動工來起。
歷代志下 3 3| 所羅門所hē ê地基，beh起上帝ê殿ê，記tī下底：長六十肘，闊二十肘，lóng是照古早ê寸尺。
歷代志下 3 4| 頭前ê廊長二十肘，kap殿ê闊平平；高一百二十肘，內面安好金。
歷代志下 3 5| 大間殿ê壁用松樹ê柴蓋伊；用好金安伊；頂面刻棗樹kap鍊á。
歷代志下 3 6| 用寶石鑲hit間殿，hō͘伊真súi；所用ê金lóng是Pa-óa-im ê金。
歷代志下 3 7| Koh用金安殿，kap通樑、戶碇、牆壁、門扇；壁頂刻ki-lō͘兵。
歷代志下 3 8| Koh起至聖所，長二十肘，kap殿ê闊平平，伊ê闊也是二十肘；用好金安，計共六百tha-liân-tek。
歷代志下 3 9| 釘ê金釘重五十sià-khek-le̍k。樓閣lóng安金。
歷代志下 3 10| 至聖所ê內面，照做像ê法，chhòng兩個ki-lō͘兵，用金安伊。
歷代志下 3 11| Hiah-ê ki-lō͘兵ê翼，共長二十肘，chit-ê ki-lō͘兵一支翼長五肘，伸到殿chit-pêng ê壁，hit支翼也是五肘，伸到hit-ê ki-lō͘兵ê翼；
歷代志下 3 12| hit-ê ki-lō͘兵一支翼也是五肘，伸到殿hit-pêng ê壁；hit支翼也是五肘，kap chit-ê ki-lō͘兵ê翼相接。
歷代志下 3 13| Hiah-ê ki-lō͘兵thí開翼，共二十肘，in ê腳teh khiā，面ǹg內面。
歷代志下 3 14| Koh用藍色、紫色、朱紅色ê料，kap幼苧布，做帳；鏽ki-lō͘兵tī伊ê頂面。
歷代志下 3 15| Tī殿前chhòng兩支柱，高三十五肘，每支柱ê柱斗，高五肘。
歷代志下 3 16| Koh做鍊á安tī柱斗；koh做石榴一百粒，安tī鍊á頂。
歷代志下 3 17| Hiah-ê柱chhāi tī殿前，一支tī chiàⁿ-pêng，一支tī tò-pêng；chiàⁿ-pêng-ê號名叫Ngá-kun，tò-pêng-ê號名叫Pho-a-su。
歷代志下 4 1| 伊koh chhòng一座銅壇，長二十肘，闊二十肘，高十肘。
歷代志下 4 2| Koh鑄一個銅海，款式是圓ê，高五肘；tùi chit-pêng到hit-pêng十肘，圓環三十肘。
歷代志下 4 3| 伊ê下面有瓠á ê款圍伊，每肘十粒，來圍hit-ê銅海；瓠á有兩chōa，鑄銅海ê時續鑄伊。
歷代志下 4 4| 銅海khòa tī十二隻銅牛ê頂面，三隻ǹg北，三隻ǹg西，三隻ǹg南，三隻ǹg東；銅海hē tī牛ê頂面，牛尾ǹg內面。
歷代志下 4 5| 銅海厚一巴掌ê闊；伊ê墘親像杯ê墘，親像百合花；thang貯三千pà-te̍k。
歷代志下 4 6| Koh chhòng十個盆，hē五個tī chiàⁿ-pêng，五個tī tò-pêng，thang洗tī-hia；獻燒祭所用ê物，洗tī hit內面；獨獨銅海是hō͘祭司thang洗。
歷代志下 4 7| Koh照in ê體式造十個金ê燈台，hē tī殿內，五個tī chiàⁿ-pêng，五個tī tò-pêng；
歷代志下 4 8| koh chhòng十塊桌hē tī殿內，五塊tī chiàⁿ-pêng，五塊tī tò-pêng；koh chhòng一百塊金碗。
歷代志下 4 9| Koh起造祭司ê院，kap大院，以及院門；用紅安hiah-ê門。
歷代志下 4 10| 用銅海hē tī殿ê chiàⁿ-pêng，東勢ǹg南。
歷代志下 4 11| Hō͘-lân koh chhòng盤、托á、碗。	Án-ni Hō͘-lân為所羅門王tī上帝ê殿所做ê工lóng完；
歷代志下 4 12| 就是兩支柱，kap hiah-ê盤，kap柱頂兩個柱斗，kap蓋柱頂兩個柱斗ê盤ê網。
歷代志下 4 13| Koh有石榴四百粒，安tī兩個網；每ê網有石榴兩chōa，蓋tī柱頂兩個柱斗ê盤；
歷代志下 4 14| koh chhòng hiah-ê座，kap座頂ê盆；
歷代志下 4 15| 銅海一個，kap伊ê下面ê牛十二隻。
歷代志下 4 16| 伊ê老父Hō͘-lân用光亮ê銅，為所羅門王為耶和華ê殿，做盤、托á、肉叉，kap ta̍k樣ê器具。
歷代志下 4 17| 王tī約旦平洋，So͘-kat kap Sat-lī-tàn ê中間，tī黏土ê地鑄成ê。
歷代志下 4 18| Án-ni所羅門做hiah-ê一切ê器具真chōe；銅ê輕重bōe得tio̍h知。
歷代志下 4 19| 所羅門也chhòng上帝殿內一切ê器具，kap金ê壇，kap排列餅hiah-ê桌；
歷代志下 4 20| kap好金ê燈台，kap伊ê燈，thang照例點tī後殿ê頭前。
歷代志下 4 21| 伊ê花，伊ê燈，kap鉗(khîⁿ)，lóng是金ê，koh是足成ê金；
歷代志下 4 22| koh用好金做剪刀、盤、匙、火鼎；論到厝ê門路，伊ê內面至聖所ê門，kap厝ê門，就是殿ê門，lóng是金ê。
歷代志下 5 1| Tùi án-ni，所羅門為tio̍h耶和華ê殿所做ê工lóng完。所羅門將伊ê老父大衛所獻hiah-ê物帶入去；伊ê銀，伊ê金，伊hiah-ê器具，hē tī上帝殿內ê府庫。
歷代志下 5 2| Hit時所羅門聚集以色列ê長老，各支派ê首領，kap以色列人hiah-ê族長，到耶路撒冷；beh將耶和華ê約櫃，tùi大衛城，就是錫安，運上來。
歷代志下 5 3| 以色列眾人就tī七月ê節期，lóng聚集到王hia。
歷代志下 5 4| 以色列chiah-ê長老到tè；hiah-ê利未人扛約櫃。
歷代志下 5 5| In就扛約櫃，kap會幕，kap布棚內一切聖ê器具，上來；祭司利未人lóng 扛伊上來。
歷代志下 5 6| 所羅門王kap聚集到伊hia以色列ê全會，tī約櫃前獻羊、牛，做祭祀，chōe到bōe算得，也算bōe了。
歷代志下 5 7| 祭司扛耶和華ê約櫃到伊ê所在，入hit間厝ê後殿，到至聖所，hē tī ki-lō͘兵ê翼下；
歷代志下 5 8| 因為ki-lō͘兵thí開in ê翼，tī櫃ê所在ê頂面；ki-lō͘兵tī hit頂面遮蓋櫃kap伊ê槓(kǹg)；
歷代志下 5 9| Hiah-ê槓真長，伊ê槓尾tùi約櫃tī後殿前，thang看見，tī外面就bōe看見；到今á日iáu tī-hia。
歷代志下 5 10| 櫃內只有兩塊石碑，就是以色列人出埃及地，耶和華kap in立約ê時，摩西tī何烈山所hē-ê；這以外無別項物。
歷代志下 5 11| Hiah-ê祭司出聖所，因為所tī-hia ê祭司lóng已經家己清氣，無照in ê班列；
歷代志下 5 12| 利未人中眾唱歌ê，就是A-sat、Hi-bān、Iâ-tō͘-tùn kap in hiah-ê kiáⁿ，hiah-ê兄弟lóng穿幼苧衫，khiā tī壇ê東勢，the̍h鐃鈸kap瑟kap琴；koh有祭司百二人kap in tī-hia pûn哨角；
歷代志下 5 13| Hiah-ê pûn哨角ê，hiah-ê唱歌ê，一齊同聲，o-ló感謝耶和華；用伊ê哨角、鐃鈸、樂器，大聲o-ló耶和華講，因為伊是好，伊ê慈惠永永tī-teh；hit時hit-ê殿，就是耶和華ê殿，有雲充滿；
歷代志下 5 14| 致到祭司為tio̍h雲ê緣故，bōe能khiā-teh服事；因為耶和華ê榮光充滿上帝ê殿。
歷代志下 6 1| Hit時所羅門講，耶和華bat講，伊beh tiàm tī烏烏暗暗ê中間。
歷代志下 6 2| 總是我已經起一間殿hō͘你khiā起，做你永遠tòa ê所在。
歷代志下 6 3| 王oa̍t-tńg伊ê面，祝福以色列ê會眾，以色列會眾lóng khiā起來。
歷代志下 6 4| 伊講，耶和華以色列ê上帝是應該o-ló-ê；因為伊親嘴對我ê父大衛所應允ê，親手應驗伊，講，
歷代志下 6 5| Tùi我chhōa我ê百姓出埃及地以來，我bē-bat tī以色列眾支派中揀一個城來起殿hō͘我ê名tiàm tī-hia；也bē-bat揀人做我ê百姓以色列ê人君；
歷代志下 6 6| 獨獨揀耶路撒冷hō͘我ê名tiàm tī-hia，koh揀大衛治理我ê百姓以色列。
歷代志下 6 7| 我ê父大衛心內有意思，beh為耶和華以色列ê上帝ê名起殿。
歷代志下 6 8| 總是耶和華對我ê父大衛講，你ê心有意思beh為我ê名起殿，你chit-ê意思真好；
歷代志下 6 9| 獨獨你m̄-thang起殿，你所親生ê kiáⁿ beh為我ê名起殿。
歷代志下 6 10| Taⁿ耶和華應驗伊所講ê話；我照耶和華ê話起來續接我ê父大衛，坐以色列ê國位；koh為耶和華以色列上帝ê名起殿。
歷代志下 6 11| 我安置約櫃tī-hia；櫃內有耶和華ê約，就是伊kap以色列人所立ê約。
歷代志下 6 12| 王當以色列會眾ê面前，khiā tī耶和華ê壇前，kia̍h起手；
歷代志下 6 13| (因為所羅門bat造一個銅台，長五肘，闊五肘，高三肘，hē tī院中；就khiā tī台頂，當以色列會眾ê面前跪落去，kia̍h起手ǹg天，) 講，
歷代志下 6 14| 耶和華以色列ê上帝ah，tī天裡，tī地裡，無有上帝親像你，守約行慈愛tī你hiah-ê奴僕，就是盡心行tī你ê面前ê。
歷代志下 6 15| 你對你ê奴僕，我ê父大衛，所應允ê，你有守伊；你親嘴講ê，親手應驗伊，照今á日ê款。
歷代志下 6 16| 耶和華以色列ê上帝ah，你所應允你ê奴僕我ê父大衛，講，你ê kiáⁿ孫若謹慎in ê所做，行我ê律法，親像你行tī我ê面前，就屬tī你ê beh tī我ê面前坐以色列ê國位永無斷，taⁿ求你應驗伊。
歷代志下 6 17| 耶和華，以色列ê上帝ah，你對你ê奴僕大衛所講ê，求你hō͘伊成做實事。
歷代志下 6 18| 上帝kiám真正beh kap世間人khiā起地上mah？看ah，天kap chiah-ê天ê天，尚且無夠額hō͘你khiā起，何況我所起chit間殿ah？
歷代志下 6 19| 耶和華我ê上帝ah，願你àⁿ落siàu念你ê奴僕ê祈禱懇求，來聽你ê奴僕所祈禱tī你ê面前ê求叫祈禱；
歷代志下 6 20| 願你日暝看顧chit-ê殿，就是你所講起beh安置你ê名tī-hia ê所在，來聽你ê奴僕所beh ǹg chit所在祈禱ê祈禱。
歷代志下 6 21| 你ê奴僕kap你ê百姓以色列ǹg chit所在祈禱ê時，願你聽in ê祈求，願你tùi天，你khiā起ê所在，來聽in；你聽見ê時就赦免。
歷代志下 6 22| 人若得罪伊ê厝邊，也有人用一個chiù-chōa kah伊chiù-chōa，伊若來chit間殿，tī你ê壇前chiù-chōa；
歷代志下 6 23| 求你tùi天聽來辨理伊，審判你chiah-ê奴僕，定pháiⁿ人ê罪，照伊所行ê，報應tī伊ê頭殼；定義人做義，照伊ê義來hō͘伊。
歷代志下 6 24| 設使你ê百姓以色列，因為得罪你，chiah thâi輸tī對敵ê面前，in若歸向你，認你ê名，koh tī chit間殿祈禱懇求你；
歷代志下 6 25| 求你tùi天聽in，來赦免你ê百姓以色列ê罪，hō͘ in tò來你所賞賜in，kap in列祖ê地。
歷代志下 6 26| 設使in得罪你，致到天關密無落雨；你刑罰in ê時，in若ǹg chit所在祈禱，認你ê名，離開in ê罪；
歷代志下 6 27| 求你tī天裡聽in，赦免你ê奴僕kap你ê百姓以色列ê罪，tī你教示in所tio̍h行ê好路ê時，koh落雨tī你ê地，就是你賞賜你ê百姓做業ê。
歷代志下 6 28| Chit-ê地若有飢荒、瘟疫、枯焦、朽爛、草蜢、剪蟲，á是in hiah-ê對敵，tī in hiah-ê城ê地，圍困in，無論有甚麼災厄，甚麼破病；
歷代志下 6 29| 或是一人，或是你ê百姓以色列ê眾人，ta̍k-ê知家己心內ê災厄憂悶，ǹg chit間殿kia̍h起手，無論怎樣懇求，怎樣祈禱；
歷代志下 6 30| 願你tùi天裡，你所khiā起ê所在，來聽伊，來赦免伊，你知in ê心，照in ta̍k人ê行做來款待in，(因為世間人ê心只有你知nā-tiāⁿ) ；
歷代志下 6 31| Hō͘ in tī你賞賜阮列祖ê地，一世人敬畏你，行你ê道路。
歷代志下 6 32| 論到外邦人，m̄是屬你ê百姓以色列ê，為tio̍h你ê大名，大權能ê手伸出ê手骨，tùi遠遠ê所在來，in若來ǹg chit間殿祈禱；
歷代志下 6 33| 願你tùi天，你khiā起ê所在，來聽in，照外邦人一切所對你求ê來行；hō͘天下萬百姓lóng bat你ê名，敬畏你，親像你ê百姓以色列一樣；koh hō͘ in知我所起chit間殿，是用你ê名來稱ê。
歷代志下 6 34| 你ê百姓若出去你所差in去ê路，kap對敵交戰，ǹg你所揀chit-ê城，kap我為tio̍h你ê名所起ê殿，來祈禱你；
歷代志下 6 35| 願你tùi天來聽in ê祈禱懇求，來保護in ê義。
歷代志下 6 36| 你ê百姓若得罪你，(因為無有無犯罪ê人，) 你受氣in，將in交hō͘對敵，致到in掠in到或是遠或是近ê地；
歷代志下 6 37| in若tī所掠去ê地，心內倒tńg想來反悔，koh tī掠in ê人ê地，懇求你講，阮有罪，阮有悖逆，阮有做pháiⁿ；
歷代志下 6 38| in若tī受掠去ê地，就是對敵掠in去ê地，盡心盡性歸服你，koh ǹg本地，就是你賞賜in列祖ê地，kap你所揀ê城，以及我為tio̍h你ê名所起ê殿，來祈禱你；
歷代志下 6 39| 願你tùi天，你所khiā起ê所在，聽in ê祈禱懇求，來保護in ê義，koh赦免你ê百姓得罪你ê。
歷代志下 6 40| 我ê上帝ah，taⁿ我求你目睭看，耳孔聽，tī chit所在所獻ê祈禱。
歷代志下 6 41| 耶和華上帝ah，求你起來，你kap你能力ê櫃，入你安歇ê所在；耶和華上帝ah，願你ê祭司穿救恩，願你hiah-ê聖ê百姓得tio̍h福氣來歡喜。
歷代志下 6 42| 耶和華上帝ah，求你莫得拒絕你受抹油ê；tio̍h記念你施hō͘你ê奴僕大衛ê慈愛。
歷代志下 7 1| 所羅門祈禱明白，就有火tùi天落來，一盡燒燒祭kap別號ê祭；耶和華ê榮光充滿殿。
歷代志下 7 2| 因為耶和華ê榮光充滿耶和華ê殿，所以祭司bōe會入耶和華ê殿。
歷代志下 7 3| Hit-ê火降落，koh耶和華ê榮光tī殿裡ê時，以色列眾人看見，就tī舖石ê所在，仆落地敬拜，感謝耶和華，講，因為伊是好，伊ê 慈惠永永tī-teh。
歷代志下 7 4| 王kap眾百姓tī耶和華ê面前獻祭。
歷代志下 7 5| 所羅門王用牛兩萬兩千隻，羊十二萬隻，獻祭；án-ni，王kap眾百姓為tio̍h上帝ê殿行獻殿ê禮。
歷代志下 7 6| 祭司照伊ê職teh-khiā；利未人也the̍h耶和華ê樂器，就是前大衛用利未人o-ló ê時，大衛王tiâu-tî造來感謝耶和華ê，(因為伊ê 慈惠永永tī-teh；) 祭司tī in ê面前pûn哨角，以色列人lóng khiā-teh。
歷代志下 7 7| 所羅門也分別耶和華殿前院中做聖；tī-hia獻燒祭kap謝恩祭ê油；因為所羅門所bat造ê銅壇無夠額容允hiah-ê燒祭、素祭，kap油lâ。
歷代志下 7 8| Hit時所羅門守節期七日；以色列眾人tùi Hap-má ê路口到埃及ê溪lóng來kap伊守；成做大ê會。
歷代志下 7 9| 到第八日in設嚴肅會；因為in守獻壇ê禮七日，koh守節七日。
歷代志下 7 10| 七月二十三日，王差百姓tò去in ê布棚，ta̍k-ê歡喜，心快樂；是因為耶和華所施出hō͘大衛，所羅門，kap伊ê百姓以色列ê恩惠。
歷代志下 7 11| Tùi án-ni，所羅門起耶和華ê殿kap王宮完工；tī耶和華ê殿kap王宮，見所羅門心內所ài做ê，lóng做到成功。
歷代志下 7 12| 暝時耶和華出現tī所羅門，kā伊講，我已經聽你ê祈禱，也揀chit所在做獻祭我ê殿。
歷代志下 7 13| 我若關密天，致到無落雨，á是命令草蜢食伊ê土產，á是hō͘瘟疫流行tī我ê百姓中；
歷代志下 7 14| 我ê百姓用我ê名來稱ê，若家己謙卑，祈禱，求見我ê面，oa̍t-tńg離開in ê pháiⁿ路，我beh tùi天聽in，赦免in ê罪，醫治in ê地。
歷代志下 7 15| 我beh目睭看，耳孔聽，tī chit所在所獻ê祈禱。
歷代志下 7 16| 因為我taⁿ已經揀chit間殿，分別伊做聖，hō͘我ê名永遠tī-hia；我ê目睭我ê心也beh久長tī-hia。
歷代志下 7 17| 論到你若行tī我ê面前，親像你ê老父大衛所行ê，遵thàn我一切所命令你ê，執守我ê律例我ê法度，
歷代志下 7 18| 我就beh堅固你ê國位，親像我kap你ê老父大衛所立ê約，講，你ê後裔beh管理以色列，永無斷。
歷代志下 7 19| Lín若oa̍t-tńg來棄sak我ê律例我ê誡命，就是我hē tī lín ê面前ê，去服事別ê上帝來敬拜伊；我就beh tùi我賞賜in ê地，拔in ê根；
歷代志下 7 20| koh我為家己ê名所分別做聖chit間殿，也beh tùi我ê面前棄sak伊，hō͘伊tī萬國中做話柄受譏刺；
歷代志下 7 21| Chit間殿雖然真高，將來經過ê人beh gông-ngia̍h，講，耶和華啥事án-ni款待chit-ê地，chit間殿ah？
歷代志下 7 22| 就beh應講，是因為in棄sak耶和華in列祖ê上帝，就是chhōa in出埃及地ê，去結聯別ê上帝，服事敬拜in，所以耶和華hō͘這一切ê災厄臨到in。
歷代志下 8 1| 到二十年尾，就是所羅門起耶和華ê殿kap王宮完工ê時，
歷代志下 8 2| 所羅門koh起Hō͘-lân所hō͘所羅門hiah-ê城，hō͘以色列人tòa tī-hia。
歷代志下 8 3| 所羅門去到Hap-má-só-pa，攻取伊。
歷代志下 8 4| 伊koh tī曠野起Ta̍t-bo̍k，kap tī Hap-má所起hiah-ê府庫ê城；
歷代志下 8 5| koh起頂Pek-hô-lûn，下Pek-hô-lûn，是險要ê城，有牆，有門，有栱；
歷代志下 8 6| koh起Pa-la̍h kap所羅門所有府庫ê城，kap hē車 ê城，kap馬兵ê城，kap所羅門tī耶路撒冷，tī Lī-pa-lùn，kap tī伊所治理ê全地，為家己ê快樂所ài起ê，lóng起伊。
歷代志下 8 7| 論到所chhun ê百姓，Hek人、A-mô͘-lī人、Pí-lī-sé人、Hi-bī人、Iâ-pò͘-su人，m̄是屬tī以色列ê，
歷代志下 8 8| 就是tī chit地方in所chhun ê後裔，以色列人無一盡滅ê，所羅門派in做苦工到今á日；
歷代志下 8 9| 總是以色列人所羅門無hō͘ in做奴僕，做伊ê工；是做伊ê戰士，軍長ê首領，車長、馬兵長。
歷代志下 8 10| 所羅門王ê大官管理百姓ê，兩百五十人。
歷代志下 8 11| 所羅門帶法老ê cha-bó͘-kiáⁿ tùi大衛ê城上到伊所kā伊起ê厝；因為講，我ê bó͘ m̄-thang khiā起tī以色列王大衛ê厝；因為耶和華ê櫃所到ê所在lóng是聖地。
歷代志下 8 12| 所羅門tī耶和華ê壇，就是tī léng廊ê頭前所起ê，獻燒祭hō͘耶和華，
歷代志下 8 13| 照摩西所命令，tī安歇日，月ê初一，一年三pái所定tio̍h ê節，就是除酵節、七七節、搭寮á節，照ta̍k日所應該獻ê來獻。
歷代志下 8 14| Koh照伊ê老父大衛ê例，定tio̍h祭司ê班列來做伊ê工；koh定tio̍h利未人盡in ê職，hō͘ in o-ló，koh tī祭司ê面前服事，照ta̍k日所應該做ê；koh設立顧門ê，照in ê班列，tī ta̍k-ê門；這是上帝ê奴僕大衛所命令ê。
歷代志下 8 15| 王所命令hiah-ê祭司kap利未人，無論管府庫，á是別項事，in lóng無違逆。
歷代志下 8 16| 所羅門起耶和華ê殿，tùi hē地基到成功ê日，工料lóng事先備辦。Án-ni耶和華ê殿lóng起好。
歷代志下 8 17| Hit時所羅門去Í-tong地，到tī海墘ê Í-sûn-ka-piat kap以諾。
歷代志下 8 18| Hō͘-lân託伊ê奴僕，差船隻kap知影海路ê奴僕，到伊hia。In kap所羅門ê奴僕到Gô-hui；tùi-hia得tio̍h金四百五十tha-liân-tek，運到所羅門王hia。
歷代志下 9 1| Sī-pa ê女王聽見所羅門ê名聲，就到耶路撒冷，beh用oh得解明ê事試所羅門；tè伊ê人真chōe，有駱駝載香料，kap黃金真chōe，也有寶石；伊見所羅門ê時，就將心內一切所存ê，kap伊講。
歷代志下 9 2| 所羅門照伊所問ê，lóng應伊，無一項所羅門bōe曉得thang kā伊講。
歷代志下 9 3| Sī-pa女王看見所羅門ê智慧，kap伊所起ê厝，
歷代志下 9 4| 桌頂ê食物，人臣排列teh坐，奴僕跟隨服事，以及in ê衣服kap伊ê酒政，以及in ê衣服，koh看見伊chi運耶和華殿ê崎á，就魂不附體。
歷代志下 9 5| 伊對王講，我tī本國聽見你ê tāi-chì，kap你ê智慧，lóng是真實。
歷代志下 9 6| 總是我m̄信伊n ê話，到我來親目看；看ah，你ê智慧ê大，人所kā我講ê iáu無一半；你贏過我所聽見ê名聲。
歷代志下 9 7| 福氣ah，你ê人，福氣ah，你ê奴僕，常常khiā tī你ê面前聽你ê智慧。
歷代志下 9 8| 耶和華你ê上帝是應該o-ló ê，伊歡喜你，hō͘你坐伊ê位，thang為tio̍h耶和華你ê上帝做王；因為你ê上帝疼以色列，ài永遠堅固伊，所以設立你做in ê王，hō͘你秉公行義。
歷代志下 9 9| 女王用一百二十tha-liân-tek ê金，kap chōe-chōe香料，kap寶石，送王；bē-bat有香料親像Sī-pa女王送所羅門王ê。
歷代志下 9 10| Hō͘-lân ê奴僕，kap所羅門ê奴僕，tùi Gô-hui帶金來ê；koh帶檀香柴kap寶石來。
歷代志下 9 11| 王用檀香柴為耶和華ê殿kap王宮做欗杆；koh為唱歌ê人做琴kap瑟。Tī猶大地前bē-bat看見親像chit號。
歷代志下 9 12| 所羅門王，tī Sī-pa女王所帶來送王ê以外，koh照伊一切所ài所求ê，lóng hō͘伊。Tùi án-ni，女王kap伊ê人臣倒tńg去伊ê本國。
歷代志下 9 13| 所羅門ta̍k年所得tio̍h ê金共六百六十六tha-liân-tek；
歷代志下 9 14| 以外iáu有seng-lí人kap客商所帶來ê；koh阿拉伯列王，以及國內ê首領，lóng帶金銀來hō͘所羅門。
歷代志下 9 15| 所羅門王用過phah ê金做大牌兩百面，每面大牌ê金六百sià-khek-le̍k；
歷代志下 9 16| koh用過phah ê金做屏牌三百面，每面用金三百sià-khek-le̍k；王hē伊tī黎巴嫩樹林ê厝。
歷代志下 9 17| 王koh用象牙做一個大寶座，用好金安伊；
歷代志下 9 18| 寶座有六層ê崎á，koh有金ê腳踏椅，kap寶座相連；雙pêng有靠手，靠手邊有兩隻獅khiā-teh。
歷代志下 9 19| Koh有十二隻獅，khiā tī六層崎á ê chit-pêng kap hit-pêng；別國lóng無製造親像án-ni。
歷代志下 9 20| 所羅門王一切lim ê器具lóng是金ê；黎巴嫩樹林ê厝一切ê器具也是好金ê；所羅門ê年間，人看銀做無物。
歷代志下 9 21| 因為王ê船隻kap Hō͘-lân ê奴僕相kap去Tha-si；chiah-ê Tha-si ê船載金、銀、象牙、猴、孔雀，三年tò來一pái。
歷代志下 9 22| 所羅門王ê好額kap智慧贏過天下列王。
歷代志下 9 23| 天下列王lóng來ài見所羅門ê面，聽伊ê智慧，就是上帝賞賜tī伊ê心ê。
歷代志下 9 24| In ta̍k-ê帶進貢ê物；就是銀器、金器、衣服、軍器、香料、馬，kap騾，ta̍k年有定tio̍h ê例。
歷代志下 9 25| 所羅門為tio̍h馬kap車，有馬寮(tiâu)四千，koh有馬兵一萬兩千，安置in tī hiah-ê囤車ê城，也kap王tī耶路撒冷。
歷代志下 9 26| 所羅門管轄列王，tùi大河到腓利士地，到埃及ê交界。
歷代志下 9 27| 王tī耶路撒冷hō͘銀做親像石頭，hō͘柏香樹親像平洋ê桑材樹，是因為真chōe。
歷代志下 9 28| 有人帶馬tùi埃及，tùi ta̍k所在，來hō͘所羅門。
歷代志下 9 29| 所羅門其餘ê事，tùi頭到尾，kiám無記tī先知Ná-tan ê冊，kap Sī-lô人A-hi-ngá先知ê冊，kap先見E̍k-to默示ê冊，論Nî-pat ê kiáⁿ Iâ-lô-phò-àm-ê mah？
歷代志下 9 30| 所羅門tī耶路撒冷做以色列全國ê王，共四十年。
歷代志下 9 31| 所羅門kap伊ê列祖同睏，埋葬tī伊ê老父大衛ê城。伊ê kiáⁿ Lô-phò-àm續接伊做王。
歷代志下 10 1| Lô-phò-àm去示劍，因為以色列眾人到示劍，beh設立伊做王。
歷代志下 10 2| 前Nî-pat ê kiáⁿ Iâ-lô-phò-àm閃避所羅門王ê面，走去埃及，tiàm tī-hia；Iâ-lô-phò-àm聽見chit-ê事，就tùi埃及tò來。
歷代志下 10 3| In差人去叫伊來；Iâ-lô-phò-àm就kap以色列眾人來見Lô-phò-àm；
歷代志下 10 4| kā伊講，你ê老父hō͘阮背艱苦ê擔；你ê老父所hē tī阮ê苦工kap重ê擔，求你減輕，阮就服事你。
歷代志下 10 5| Lô-phò-àm kā in講，三日後koh來見我；百姓就去。
歷代志下 10 6| Lô-phò-àm ê老父所羅門活teh ê時，有跟隨tī伊面前ê老人，Lô-phò-àm王kap in議論講，Lín有甚麼計策我thang回覆chit-ê百姓？
歷代志下 10 7| In kā伊講，你若好款待chit-ê百姓，hō͘ in歡喜，用好話來應in，in就永遠做你ê奴僕。
歷代志下 10 8| 總是伊拒絕老人所hō͘伊ê計策，kap hiah-ê khiā tī伊面前kap伊平ûn ê少年人參詳；
歷代志下 10 9| kā伊講，chit-ê百姓有對我講，你ê老父hē tī阮ê擔，求你hō͘阮khah輕；taⁿ lín有甚麼計策，hō͘咱thang回覆in？
歷代志下 10 10| Hiah-ê kap伊平ûn ê少年人講，chit-ê百姓對你講，你ê老父hō͘阮背重ê擔，求你kā阮減輕，你tio̍h án-ni應in講，我ê尾指khah大我ê老父ê腰。
歷代志下 10 11| 我ê老父hō͘ lín背重ê擔，我beh加添lín ê擔；我ê老父用鞭警戒lín，我beh用蠍á蟲警戒lín。
歷代志下 10 12| 第三日Iâ-lô-phò-àm kap眾百姓到Lô-phò-àm hia，照王所命令，講，第三日koh來我chia。
歷代志下 10 13| 王用pháiⁿ聲sàu應百姓；Lô-phò-àm王放sak老人ê計策，
歷代志下 10 14| 照少年人ê計策對in講，我ê父hō͘ lín背重ê擔，我beh加添lín ê擔；我ê父用鞭警戒lín，我beh用蠍á蟲警戒lín。
歷代志下 10 15| 王無聽thàn百姓，因為chit-ê tāi-chì是出tī上帝，hō͘耶和華應驗伊託Sī-lô人A-hi-ngá 對 Nî-pat ê kiáⁿ Iâ-lô-phò-àm所講ê話。
歷代志下 10 16| 以色列眾百姓看見王無聽thàn in，百姓就對王講，阮tī大衛有甚麼份額ah？阮kap耶西ê kiáⁿ無干涉。以色列ah，ta̍k人tò去lín ê布棚；大衛ah，tio̍h顧你家己ê厝。Tùi án-ni，以色列眾人tò去in ê布棚。
歷代志下 10 17| 總是khiā起猶大chiah-ê城ê以色列人，Lô-phò-àm猶原做in ê王。
歷代志下 10 18| Lô-phò-àm王差管理做苦工ê人，Hap-to-lân去；以色列人就用石頭tìm死伊。Lô-phò-àm王就趕緊上車，beh走去耶路撒冷。
歷代志下 10 19| Tùi án-ni，以色列反叛大衛家，到今á日。
歷代志下 11 1| Lô-phò-àm到耶路撒冷ê時，就聚集猶大kap便雅憫ê家，共十八萬人，lóng是過揀ê戰士，beh kap以色列交戰，hō͘國位koh歸tī Lô-phò-àm。
歷代志下 11 2| 總是耶和華ê話臨到上帝ê奴僕Sī-má-ngá講，
歷代志下 11 3| 你去kā所羅門ê kiáⁿ猶大王Lô-phò-àm，kap khiā起猶大kap便雅憫ê眾以色列人，講，
歷代志下 11 4| 耶和華án-ni講，Lín莫得上去，莫得kap lín ê兄弟交戰；ta̍k人tò去伊ê家；因為chit-ê tāi-chì出tī我。In聽耶和華ê話，就tò去，無去攻擊Iâ-lô-phò-àm。
歷代志下 11 5| Lô-phò-àm tiàm tī耶路撒冷；tī猶大地起kúi-nā ê城做衛所。
歷代志下 11 6| 就是起伯利恆、Í-thán、Thê-ko-a；
歷代志下 11 7| Pek-siok、So-ko、A-tō͘-lân；
歷代志下 11 8| Ka-te̍k、Má-lī-sa、Se-hut；
歷代志下 11 9| A-to-lâi-im、拉結、A-se-ka；
歷代志下 11 10| Só-la̍h、A-ngá-lûn、Hi-pek-lûn；chiah-ê lóng tī猶大kap便雅憫做堅固ê城。
歷代志下 11 11| Lô-phò-àm koh堅固hiah-ê衛所，tī in中間設兵ê頭人；koh積聚米糧，kap油，kap酒；
歷代志下 11 12| koh tī ta̍k-ê城備辦屏牌kap鎗，hō͘伊極其堅固。猶大便雅憫lóng屬tī伊。
歷代志下 11 13| 以色列全地ê祭司kap利未人lóng 對四境來歸Lô-phò-àm。
歷代志下 11 14| 利未人離開in ê郊野kap產業，來到猶大kap耶路撒冷；是因為Iâ-lô-phò-àm kap伊ê kiáⁿ拒絕in，m̄准in行祭司ê職份，服事耶和華。
歷代志下 11 15| Iâ-lô-phò-àm為山頭壇，為鬼怪，為伊所鑄ê牛á，家己設立祭司。
歷代志下 11 16| 以色列眾支派中，見若定tio̍h意思beh chhē耶和華以色列ê上帝ê，tè in到耶路撒冷，beh獻祭hō͘耶和華in列祖ê上帝。
歷代志下 11 17| Án-ni堅固猶大國歷過三年，hō͘所羅門ê kiáⁿ Lô-phò-àm強盛；因為in三年久行大衛所羅門ê路。
歷代志下 11 18| Lô-phò-àm娶Má-hap-la̍h做bó͘，伊是大衛ê cha-bó͘孫，Iâ-lī-mô͘ ê cha-bó͘-kiáⁿ；又koh耶西ê cha-bó͘孫，Í-lī-ap ê cha-bó͘-kiáⁿ，A-pí-hâi ê cha-bó͘-kiáⁿ。
歷代志下 11 19| 伊kā伊生kúi-nā ê kiáⁿ，就是Iâ-o͘-si、Sī-má-lī-ngá、Sat-hán。
歷代志下 11 20| 娶伊了後koh娶Ap-sa-liong5e5 cha-bó͘-kiáⁿ Má-ka，伊kā伊生 A-pí-ngá、A-thài、Sè-sat、Sī-lô-bi̍t。
歷代志下 11 21| Lô-phò-àm娶十八個bó͘，六十個妃，生二十八個kiáⁿ，六十個cha-bó͘-kiáⁿ；總是伊疼Ap-sa-liong5e5 cha-bó͘-kiáⁿ Má-ka，贏過lóng總hiah-ê bó͘ kap妃。
歷代志下 11 22| Lô-phò-àm設立Má-ka ê kiáⁿ A-pí-ngá做頭，tī兄弟中做首領；因為想beh設立伊續接做王。
歷代志下 11 23| Lô-phò-àm照智慧來行，分散眾kiáⁿ tī猶大kap便雅憫ê全地，到ta̍k-ê堅固ê城；koh hō͘ in chōe-chōe米糧，koh kā in chhē chōe-chōe bó͘。
歷代志下 12 1| Lô-phò-àm ê國堅固，伊強盛ê時，就棄sak耶和華ê律法，以色列也lóng tè伊。
歷代志下 12 2| Lô-phò-àm王五年，埃及王Sī-sat上來攻擊耶路撒冷；因為in得罪耶和華。
歷代志下 12 3| Sī-sat有戰車一千兩百張，馬兵六萬；koh tè伊tùi埃及出來ê人，就是Lō͘-pí人、So͘-ki人、Kó͘-si̍t人，chōe到bōe算得。
歷代志下 12 4| 伊攻取猶大堅固ê城，就來到耶路撒冷。
歷代志下 12 5| Hit時猶大ê首領為tio̍h Sī-sat ê緣故，聚集tī耶路撒冷，先知Sī-má-ngá來見Lô-phò-àm kap hiah-ê首領，kā in講，耶和華án-ni講，lín棄sak我，所以我棄sak lín tī Sī-sat ê手。
歷代志下 12 6| Tùi án-ni，以色列hiah-ê首領kap王家己謙卑，講，耶和華是公義。
歷代志下 12 7| 耶和華看見in家己謙卑，耶和華ê話就臨到Sī-má-ngá講，In既然家己謙卑，我無beh剿滅in，beh hō͘ in略á得tio̍h拯救，我無beh用Sī-sat ê手piàⁿ落我ê受氣tī耶路撒冷。
歷代志下 12 8| 總是in beh做Sī-sat ê奴僕，hō͘ in知服事我，kap服事列國，有甚麼分別。
歷代志下 12 9| Tùi án-ni，埃及王Sī-sat上來攻擊耶路撒冷搶耶和華殿ê寶物，kap王宮ê寶物，lóng帶去；koh搶所羅門所做金ê屏牌。
歷代志下 12 10| Lô-phò-àm王做銅ê屏牌來替in，交hō͘守王宮門ê侍衛長顧守。
歷代志下 12 11| 王ta̍k-pái入耶和華ê殿，侍衛就帶chiah-ê屏牌；後來就帶倒tńg來hē tī侍衛ê厝。
歷代志下 12 12| 王家己謙卑ê時，耶和華ê受氣收倒tńg，無一盡滅伊；koh tī猶大ê中間也有好ê tāi-chì。
歷代志下 12 13| Lô-phò-àm王家己強盛，tī耶路撒冷做王。Lô-phò-àm坐位ê時四十一歲，tī耶路撒冷，就是耶和華tùi以色列眾支派中所揀安置伊ê名ê城，做王十七年。伊ê老母名叫Ná-má，是A-bûn人。
歷代志下 12 14| Lô-phò-àm行pháiⁿ；因為伊無定tio̍h意思chhē耶和華。
歷代志下 12 15| Lô-phò-àm所行ê事，tùi頭到尾，kiám無記tī先知Sī-má-ngá kap先見E̍k-to ê冊，論族譜ê mah？Lô-phò-àm kap Iâ-lô-phò-àm常常交戰。
歷代志下 12 16| Lô-phò-àm kap伊ê列祖同睏，埋葬tī大衛城；伊ê kiáⁿ A-pí-ngá續接伊做王。
歷代志下 13 1| Iâ-lô-phò-àm王十八年，A-pí-ngá坐位做猶大王。
歷代志下 13 2| Tī耶路撒冷做王三年久。伊ê老母名叫Bí-kai-a，是Ki-pí-a人O͘-lia̍t ê cha-bó͘-kiáⁿ。
歷代志下 13 3| A-pí-ngá kap Iâ-lô-phò-àm交戰。A-pí-ngá用一陣過揀ê兵四十萬，來排陣，lóng是好膽ê戰士。Iâ-lô-phò-àm也用過揀ê大勇士八十萬，來對伊排陣。
歷代志下 13 4| A-pí-ngá khiā tī Í-hoat-liân山地ê Sé-má-liám山，講，Iâ-lô-phò-àm kap以色列眾人ah，tio̍h聽我。
歷代志下 13 5| 耶和華以色列ê上帝將以色列國永遠hō͘大衛，就是設立鹽ê約，賞賜伊kap伊kiáⁿ孫，lín kiám m̄-tio̍h知mah？
歷代志下 13 6| 總是大衛ê kiáⁿ所羅門ê人臣，Nî-pat ê kiáⁿ Iâ-lô-phò-àm，起來背叛伊ê主人。
歷代志下 13 7| 有hiah-ê無hē落ê匪類聚集tè伊，家己強猛，來攻擊所羅門ê kiáⁿ Lô-phò-àm；hit時Lô-phò-àm iáu少年軟chiáⁿ，bōe能抵擋in。
歷代志下 13 8| Taⁿ lín有意思beh抵敵大衛ê kiáⁿ孫所治理耶和華ê國；lín ê人額真chōe，koh有金牛á kap lín tī-teh，就是Iâ-lô-phò-àm所kā lín造做上帝ê。
歷代志下 13 9| Lín kiám m̄是趕逐耶和華ê祭司，就是亞倫ê kiáⁿ孫，kap利未人，照外國人ê規例家己設立祭司mah？甚至無論甚麼人牽一隻牛káng-á，kap七隻綿羊káng，來分別家己，就thang做無影跡ê上帝ê祭司？
歷代志下 13 10| 論到阮，耶和華是阮ê上帝，阮無棄sak伊；阮有祭司服事耶和華，就是亞倫ê kiáⁿ孫；koh有利未人ta̍k-ê盡伊ê職。
歷代志下 13 11| Ta̍k早起ta̍k-ê-hng獻燒祭燒芳香hō͘耶和華；koh有排列ê餅tī聖潔ê桌；也有金燈台，kap燈盞，ta̍k-ê-hng thang點伊；因為阮守耶和華阮上帝ê命令；獨獨lín棄sak伊。
歷代志下 13 12| 看ah，上帝kap阮tī-teh，做阮ê頭，伊ê祭司也kap阮tī-teh，the̍h響亮ê號頭大聲pûn攻擊lín。以色列人ah，m̄-thang kap耶和華lín列祖ê上帝交戰；因為lín bōe會興通。
歷代志下 13 13| 總是Iâ-lô-phò-àm埋伏兵tī in ê後面。Tùi án-ni，以色列人tī猶大ê頭前，埋伏ê兵tī in ê後面。
歷代志下 13 14| 猶大人oa̍t頭看，看前後lóng有對敵ê兵；就求叫耶和華，祭司也pûn號頭。
歷代志下 13 15| 猶大人就喉叫；猶大人喉叫ê時，上帝就phah贏Iâ-lô-phò-àm kap以色列眾人，tī A-pí-ngá kap猶大人ê面前。
歷代志下 13 16| 以色列人tī猶大人ê面前逃走；上帝交in tī猶大人ê手。
歷代志下 13 17| A-pí-ngá kap伊ê百姓大大thâi死in；以色列人倒teh來死ê，有五十萬過揀ê人。
歷代志下 13 18| Hit時以色列人就降服，猶大人得tio̍h khah贏，因為óa靠耶和華in列祖ê上帝ê緣故。
歷代志下 13 19| A-pí-ngá追jip Iâ-lô-phò-àm，取伊kúi-nā ê城；就是Pek-te̍k-lī kap伊ê鄉社，Iâ-sa-ná kap伊ê鄉社，Í-hoat-lian5kap伊ê鄉社。
歷代志下 13 20| 當A-pí-ngá活teh ê日，Iâ-lô-phò-àm bōe能koh強盛；耶和華phah伊，伊就死。
歷代志下 13 21| A-pí-ngá漸漸強盛，娶bó͘十四個，生kiáⁿ二十二個，cha-bó͘-kiáⁿ十六個。
歷代志下 13 22| A-pí-ngá其餘ê事，kap伊ê 言行，lóng記tī先知E̍k-to ê註解。
歷代志下 14 1| A-pí-ngá kap伊ê列祖同睏，埋葬tī大衛城。伊ê kiáⁿ A-sat續接伊做王。當A-sat ê日，hit-ê地方太平十年久。
歷代志下 14 2| A-sat行耶和華伊ê上帝看做好做正直ê事；
歷代志下 14 3| 因為伊除去外邦ê上帝ê壇，kap山頭壇，毀hiah-ê柱像，
歷代志下 14 4| 剉hiah-ê A-sià-la̍h，koh命令猶大人chhē耶和華in列祖ê上帝，遵thàn伊ê律法誡命；
歷代志下 14 5| koh tī猶大ta̍k-ê城除去hiah-ê山頭壇，kap日像；國得tio̍h太平tī伊ê面前。
歷代志下 14 6| 伊tī猶大起kúi-nā座險要ê城，因為伊ê地方平安，tī hit幾年 lóng無交戰，因為耶和華hō͘伊平安。
歷代志下 14 7| 伊對猶大人講，咱tio̍h來起chiah-ê城，四圍起牆，kap城樓，kap門，kap門栱；地iáu tī咱ê面前；因為咱有求耶和華咱ê上帝；咱已經求伊，伊tī四圍賞賜咱平安。In就起造來得tio̍h興通。
歷代志下 14 8| A-sat有軍兵，tùi猶大出ê，三十萬，giâ屏牌kap鎗；tùi便雅憫出ê，二十八萬，giâ屏牌開弓。Chiah-ê lóng是大力ê勇士。
歷代志下 14 9| 有Kó͘-si̍t王謝拉 chhōa軍隊一百萬，戰車三百張，來攻擊伊，來到Má-lī-sa。
歷代志下 14 10| A-sat就出去，抵敵伊；就tī Má-lī-sa Sé-hoat ê山谷，大家排陣。
歷代志下 14 11| A-sat求叫耶和華伊ê上帝講，耶和華ah，tī強ê，軟弱ê，ê中間，你以外無幫贊ê；耶和華阮ê上帝ah，求你幫贊阮；因為阮óa靠你，koh託你ê名去抵敵chiah-ê眾人；耶和華ah，你是阮ê上帝，m̄-thang hō͘人khah贏你。
歷代志下 14 12| 耶和華就phah贏Kó͘-si̍t人tī A-sat kap猶大人ê面前；Kó͘-si̍t人就逃走。
歷代志下 14 13| A-sat kap tè伊ê人追jip in，到tī Ki-la̍h-jíⁿ；Kó͘-si̍t人死真chōe，bōe能koh強盛；因為in tī耶和華kap伊ê軍隊ê面前敗壞。猶大人搶chōe-chōe財物去。
歷代志下 14 14| In koh phah Ki-la̍h-jíⁿ四圍hiah-ê城；因為耶和華hō͘ in真驚；in也搶in lóng總ê城，因為城內有chōe-chōe物thang搶。
歷代志下 14 15| Koh phah hiah-ê cheng-siⁿ ê寮，牽真chōe羊kap駱駝tò去耶路撒冷。
歷代志下 15 1| 上帝ê神臨到Gô-tek ê kiáⁿ A-sat-lī-ngá。
歷代志下 15 2| 伊出去迎接A-sat，kā伊講，A-sat kap猶大便雅憫ê眾人ah，tio̍h聽我ê話；lín kap耶和華tī-teh，伊也kap lín tī-teh；lín若chhē伊，伊beh hō͘ lín chhē-tio̍h；總是lín若棄sak伊，伊也beh棄sak lín。
歷代志下 15 3| 以色列人久久無真ê上帝，無教示in ê祭司，也無律法；
歷代志下 15 4| 總是in tī患難ê時歸向耶和華以色列ê上帝，來chhē伊，伊就hō͘伊chhē-tio̍h。
歷代志下 15 5| Hit時出入ê人bōe得tio̍h平安；列國khiā起ê百姓lóng tú-tio̍h大擾亂；
歷代志下 15 6| 國攻擊國，城攻擊城，lóng相毀壞；因為上帝用ta̍k樣患難擾亂in。
歷代志下 15 7| Taⁿ lín tio̍h勇健，手m̄-thang軟落去；因為lín ê所做beh得tio̍h報賞。
歷代志下 15 8| A-sat已經聽見chiah-ê話，kap先知Gô-tek ê讖語，就壯膽；tī猶大便雅憫全地，kap伊所取Í-hoat-liân山地hiah-ê城，除去lóng總可惡ê物；koh tī耶和華léng廊前，新起耶和華ê壇。
歷代志下 15 9| Koh聚集猶大便雅憫ê眾人，kap Í-hoat-liân、Má-ná-se、西門出外tī in中間ê人；因為tùi以色列出來歸A-sat ê真chōe；是為tio̍h in看見耶和華伊ê上帝kap伊tī-teh。
歷代志下 15 10| A-sat王十五年三月，in lóng聚集tī耶路撒冷。
歷代志下 15 11| Hit日in tī所帶來hiah-ê搶ê物ê中間，用牛七百隻，羊七千隻，獻hō͘耶和華。
歷代志下 15 12| In就立約，beh盡心、盡性chhē耶和華in列祖ê上帝；
歷代志下 15 13| 見若無chhē耶和華以色列ê上帝ê，無論大細、男女，tio̍h hō͘伊死。
歷代志下 15 14| In就用大聲，用歡喜來hoah，用號頭用哨角來對耶和華chiù-chōa。
歷代志下 15 15| 猶大眾人為tio̍h所chiù ê chōa歡喜，因為in盡心chiù-chōa，koh盡意chhē耶和華，耶和華也hō͘ in chhē-tio̍h，就tī in四境賞賜in平安。
歷代志下 15 16| A-sat王pián伊ê媽，Má-ka，太后ê位；因為伊為A-sià-la̍h bat裝可惡ê像。A-sat剉伊ê像，搥(tûi)伊到碎碎，燒伊tī Khip-lûn溪邊。
歷代志下 15 17| 獨獨hiah-ê山頭壇iáu未tùi以色列中除去；總是A-sat ê心一世人專一。
歷代志下 15 18| A-sat將伊ê老父所分別做聖，kap伊本身所分別做聖ê金銀，kap器具，lóng帶入上帝ê殿。
歷代志下 15 19| Tùi chit時到A-sat三十五年，無koh有交戰ê事。
歷代志下 16 1| A-sat王三十六年，以色列王Pa-sa上來攻擊猶大，起La̍h-má，beh阻擋人出入tī猶大王A-sat hia。
歷代志下 16 2| A-sat就tùi耶和華ê殿kap王宮ê府庫，the̍h出金銀，送hō͘ khiā起tī大馬色ê A-lân王Piān-hap-ta̍t，講，
歷代志下 16 3| 我kap你有約，親像前我ê老父kap你ê老父一樣；taⁿ我用金銀送你；請你去廢無你kap以色列王Pa-sa所立ê約，hō͘伊離開我。
歷代志下 16 4| Piān-hap-ta̍t聽thàn A-sat王ê話，差伊hiah-ê軍長去攻擊以色列ê城；in就攻破Í-hûn，Tàn，A-pek-má-im，以及Ná-hut-tha-lī一切府庫ê城。
歷代志下 16 5| Pa-sa聽見就停工，無koh起La̍h-má。
歷代志下 16 6| Tùi án-ni， A-sat王chhōa猶大眾人；in就搬徙Pa-sa所用來起La̍h-má ê石頭kap chhâ，用伊來起Ka-pa kap Bí-su-pa。
歷代志下 16 7| Hit時先見Hap-ná-nî來見猶大王A-sat，kā伊講，因為你óa靠A-lân王，無óa靠耶和華你ê上帝，所以A-lân王ê軍兵脫離你ê手。
歷代志下 16 8| Kó͘-si̍t人kap Lō͘-pí人kiám m̄是大ê軍隊，有chōe-chōe戰車kap馬兵mah？獨獨因為你óa靠耶和華，伊就將in交tī你ê手。
歷代志下 16 9| 因為耶和華ê目睭tī全地看來看去；見若專心ǹg伊ê，伊beh顯明伊ê大氣力幫贊伊。Tī chit-ê tāi-chì，你所行是戇；因為án-ni，以後你beh有交戰ê事。
歷代志下 16 10| A-sat就受氣先見，關伊tī監裡；因為伊為tio̍h chit件事大受氣。Hit時A-sat也pháiⁿ款待百姓中kúi-nā人。
歷代志下 16 11| A-sat所行ê事，對頭到尾，lóng記tī猶大kap以色列chiah-ê王ê記錄。
歷代志下 16 12| A-sat王三十九年，伊ê腳有破病，病真傷重。破病ê時無求耶和華，獨獨去求醫生。
歷代志下 16 13| A-sat做王四十一年就死；kap伊ê列祖相kap睏；
歷代志下 16 14| 埋葬tī伊家己ê墓，就是伊tī大衛ê城為家己所鑿ê，hē tī眠床裡；伊ê眠床有芳香滿滿，就是照調和香ê法所chhòng-ê。百姓為tio̍h伊行chōe-chōe 燒 ê禮數。
歷代志下 17 1| A-sat ê kiáⁿ Iok-sa-hoat續接伊做王，家己強盛，抵敵以色列。
歷代志下 17 2| 安置軍兵tī猶大hiah-ê堅固ê城，各設防守ê兵tī猶大地，kap伊ê老父A-sat所取Í-hoat-liân hiah-ê城。
歷代志下 17 3| 耶和華kap Iok-sa-hoat tī-teh，因為伊行伊ê祖大衛起頭行ê路，無chhē hiah-ê Pa-le̍k；
歷代志下 17 4| 獨獨chhē伊ê老父ê上帝，行伊ê誡命，無照以色列人ê所行。
歷代志下 17 5| 所以耶和華堅固伊ê國位，猶大眾人獻禮物hō͘ Iok-sa-hoat。伊就有chōe-chōe貨財kap榮光。
歷代志下 17 6| 伊奮志行耶和華ê道路；koh tùi猶大除去hiah-ê山頭壇，kap hiah-ê A-sià-la̍h。
歷代志下 17 7| 伊做王第三年就差伊ê人臣Piān-hâi-i-le̍k、Gô-pa-tí、Sat-ka-lī-ngá、Ná-thán-gia̍p、Bí-kai-a，去猶大ta̍k-ê城教示百姓。
歷代志下 17 8| Kap in去ê有利未人，Sī-má-ngá、Nî-thàm-ngá、Se-pa-tē-ngá、A-sat-hek、Sī-bí-la̍h-boa̍t、約拿單、A-to-nî-ngá、To-pí-ngá、Tô-pa-to-nî-ngá；koh有祭司Í-lī-sa-má、Iok-lân，也kap in去。
歷代志下 17 9| In tī猶大教示，有帶耶和華律法ê冊，遍行猶大ta̍k-ê城，教示百姓。
歷代志下 17 10| 耶和華hō͘猶大四圍ta̍k邦國真驚，m̄敢kap Iok-sa-hoat交戰。
歷代志下 17 11| 腓利士人有ê送禮物進貢銀hō͘ Iok-sa-hoat；阿拉伯人也帶kui群cheng-siⁿ hō͘伊，就是綿羊káng七千七百隻，山羊káng七千七百隻。
歷代志下 17 12| Iok-sa-hoat漸漸強大到極，tī猶大起營寨kap府庫ê城。
歷代志下 17 13| 伊tī猶大chiah-ê城有chōe-chōe工作： koh tī耶路撒冷有戰士，就是大權能ê勇士。
歷代志下 17 14| In ê數額，照宗族記tī下面。猶大族ê千總： Ap-ná做統領，chhōa大權能ê勇士三十萬；
歷代志下 17 15| koh落來是統領，Iok-hap-lân，chhōa二十八萬勇士；
歷代志下 17 16| koh落來是Sè-ki-lī ê kiáⁿ A-má-su-ngá，伊甘願獻家己hō͘耶和華，chhōa大權能ê勇士二十萬。
歷代志下 17 17| 便雅憫族有大權能ê勇士Í-lī-ngá-tāi，chhōa kia̍h弓箭kap kōaⁿ汗屏牌ê二十萬；
歷代志下 17 18| koh落來是Iok-sat-poat chhōa備辦交戰ê十八萬。
歷代志下 17 19| Chiah-ê lóng是伺候王ê，另外有王所安置tī猶大ta̍k-ê堅固ê城ê。
歷代志下 18 1| Iok-sa-hoat有chōe-chōe貨財kap榮光，就kap A-hap結親。
歷代志下 18 2| 過kúi-nā年，伊落去撒馬利亞見A-hap；A-hap為tio̍h伊kap tè伊ê百姓，thâi chōe-chōe牛、羊，勸伊kap伊相kap去Ki-lia̍t ê La̍h-boa̍t。
歷代志下 18 3| 以色列王A-hap kā猶大王Iok-sa-hoat講，你beh kap我去Ki-lia̍t ê La̍h-boa̍t á-m̄？應講，我親像你，我ê百姓親像你ê百姓，阮beh kap你去交戰。
歷代志下 18 4| Iok-sa-hoat kā以色列王講，請你事先問耶和華ê意思。
歷代志下 18 5| 以色列王就聚集先知四百人，問in講，阮tio̍h上去Ki-lia̍t ê La̍h-boa̍t來交戰，á是tio̍h soah ah？In應講，Thang上去；因為上帝beh用in交tī王ê手。
歷代志下 18 6| Iok-sa-hoat講，Tī-chia kiám無iáu有耶和華ê先知hō͘咱thang對伊來問mah？
歷代志下 18 7| 以色列王kā Iok-sa-hoat講，iáu有一人咱thang對伊來問耶和華；總是我怨恨伊，因為伊所讖語我ê，無一項好，只有常常講災厄nā-tiāⁿ。Chit人是Im-la̍h ê kiáⁿ Bí-kai-ngá。Iok-sa-hoat講，請王莫得án-ni講。
歷代志下 18 8| 以色列王就召一個官員來，講，你去叫Im-la̍h ê kiáⁿ Bí-kai-ngá緊緊來。
歷代志下 18 9| 以色列王kap猶大王Iok-sa-hoat ta̍k-ê坐伊ê座位，穿禮服，坐tī撒馬利亞城門口闊ê所在；眾先知ta̍k-ê tī in ê面前讖語。
歷代志下 18 10| Ki-ná-ná ê kiáⁿ Se-tí-ka做鐵角，講，耶和華án-ni講，你beh用chiah-ê tak A-lân人，到in滅無。
歷代志下 18 11| 眾先知lóng án-ni讖語講，Thang上去Ki-lia̍t ê La̍h-boa̍t，beh得勝；因為耶和華beh將伊交tī王ê手。
歷代志下 18 12| Hit-ê去叫Bí-kai-ngá ê使者kā伊講，看ah，眾先知lóng講一樣話，對王講好事；求你所講ê kap in相同，平平講好話。
歷代志下 18 13| Bí-kai-ngá講，我kí永活ê耶和華chiù-chōa來講，我ê上帝講甚麼，我beh講伊。
歷代志下 18 14| Bí-kai-ngá到王ê面前，王問伊講，Bí-kai-ngá ah，阮tio̍h上去Ki-lia̍t ê La̍h-boa̍t來交戰，á是tio̍h soah ah？伊應講，Thang上去，beh得勝；因為in beh受交付tī lín ê手。
歷代志下 18 15| 王對伊講，我tio̍h kúi-pái kah你chiù-chōa，你託耶和華ê名，只有tio̍h用真實kā我講。
歷代志下 18 16| Bí-kai-ngá講，我看見以色列眾百姓四散tī山裡，親像無牧者ê羊一般；耶和華án-ni講，Chiah-ê無主人；in ta̍k-ê thang平安tò去in ê家。
歷代志下 18 17| 以色列王kā Iok-sa-hoat講，我kiám無kā你講，Chit人所beh讖語我ê，無講好話，只有災厄nā-tiāⁿ？
歷代志下 18 18| Bí-kai-ngá講，所以lín tio̍h聽耶和華ê話；我看見耶和華坐tī寶座，天頂ê萬軍khiā tī伊ê左右。
歷代志下 18 19| 耶和華講，Chī-chūi beh引誘以色列王A-hap，hō͘伊上去Ki-lia̍t ê La̍h-boa̍t，死tī-hia ah？Chit-ê講án-ni，hit-ê講àn-ni。
歷代志下 18 20| 後來有一個神出來，khiā tī耶和華ê面前，講，我beh引誘伊。耶和華問伊講，你beh用甚麼法度？
歷代志下 18 21| 伊講，我beh出去做白賊ê神，tī伊眾先知ê嘴。耶和華講，你beh引誘伊，也beh成伊；出去來做án-ni。
歷代志下 18 22| Taⁿ耶和華用白賊ê神入tī你chiah-ê先知ê嘴。耶和華論到你有講災厄。
歷代志下 18 23| Ki-ná-ná ê kiáⁿ Se-tí-ka進前，siàn Bí-kai-ngá ê嘴phóe，講，耶和華ê神tùi toh落一條路離開我來kap你講ah？
歷代志下 18 24| Bí-kai-ngá講，看ah，你入內房家己bih，hit日就beh看見。
歷代志下 18 25| 以色列王講，Tio̍h帶Bí-kai-ngá去交城守A-bûn，kap王ê kiáⁿ Iok-a-si，講，
歷代志下 18 26| 王án-ni講，用chit人關tī監裡，用艱苦ê餅艱苦ê水hō͘伊食，thèng候我平安tò來。
歷代志下 18 27| Bí-kai-ngá講，你若真正平安tò來，就是耶和華無託我講。Koh講，chiah-ê百姓ah，lín lóng tio̍h聽。
歷代志下 18 28| 以色列王kap猶大王Iok-sa-hoat上去Ki-lia̍t ê La̍h-boa̍t。
歷代志下 18 29| 以色列王kā Iok-sa-hoat講，我beh改妝上陣，你thang穿王服。以色列王就改妝，in就上陣。
歷代志下 18 30| A-lân王有吩咐伊ê戰車ê官長講，無論大細m̄-thang kap in交戰，只有kap以色列王交戰。
歷代志下 18 31| 戰車ê官長看見Iok-sa-hoat就講，這是以色列王，就oa̍t過去beh kap伊交戰。Iok-sa-hoat就哮救，耶和華就幫贊伊；上帝也感動in離開伊。
歷代志下 18 32| 戰車ê官長看見m̄是以色列王就oa̍t-tńg無追伊。
歷代志下 18 33| 有一人偶然開弓，射入以色列王戰甲ê kap-chōa；王kā趕車ê講，你oa̍t-tńg手，帶我出陣；因為我tio̍h重傷lah。
歷代志下 18 34| Hit日交戰ê勢面ná猛烈；以色列王勉強khiā tī車裡，抵擋A-lân人，到ê-hng；差不多日落ê時，就死。
歷代志下 19 1| 猶大王Iok-sa-hoat平安tò去耶路撒冷到伊ê厝。
歷代志下 19 2| 先見Hap-ná-nî ê kiáⁿ Iâ-hō͘出來迎接Iok-sa-hoat王，kā伊講，你幫贊pháiⁿ人，疼怨恨耶和華ê人，合宜mah？因為án-ni耶和華ê受氣臨到你。
歷代志下 19 3| 但是你iáu有好事tī-teh；因為你tùi chit-ê地方除去A-su-tha-lio̍k，koh定tio̍h你ê心chhē上帝。
歷代志下 19 4| Iok-sa-hoat tiàm tī耶路撒冷；後來koh出去巡視百姓ê中間，tùi別是巴到Í-hoat-liân山地，chhōa百姓歸向耶和華in列祖ê上帝。
歷代志下 19 5| Koh設立審判官tī境內，tī猶大堅固ê城；ta̍k-ê城lóng án-ni。
歷代志下 19 6| Kā hiah-ê審判官講，謹慎lín ê所做；因為lín審判m̄是為tio̍h人，是為tio̍h耶和華；lín審判ê時，伊kap lín tī-teh。
歷代志下 19 7| Taⁿ lín tio̍h驚畏耶和華；謹慎做tāi-chì；因為耶和華咱ê上帝無有不義，無偏袒，無受pò͘賂。
歷代志下 19 8| Iok-sa-hoat tùi利未人，kap祭司，kap以色列族長中，設立人，tī耶路撒冷為耶和華判斷tāi-chì，kap相告。In就tò去耶路撒冷。
歷代志下 19 9| 伊koh命令in講，Lín tio̍h驚畏耶和華，盡忠誠實心來行chit-ê tāi-chì。
歷代志下 19 10| 見若lín ê兄弟tiàm tī in hiah-ê城ê，若有冤家ê事，來就近lín，無論甚麼tāi-chì，或是為tio̍h流血，á是tī律法kap誡命，á是律例kap法度ê中間，lín tio̍h警戒in，m̄-thang得罪耶和華，致到受氣臨到lín，kap lín ê兄弟；lín án-ni做，就無罪。
歷代志下 19 11| 看ah，見若屬耶和華ê事，有祭司頭A-má-lī-ngá管理lín；見若屬王ê事，有猶大ê族長以實瑪利ê kiáⁿ Se-pa-tē-ngá管理lín。Tī lín ê面前有利未人做官長；lín tio̍h好膽做tāi-chì，願耶和華kap好人tī-teh。
歷代志下 20 1| Chit-tia̍p了後，Mô͘-ap人kap A-bûn人，koh有Bí-o͘-nî人，相kap來，beh kap Iok-sa-hoat交戰。
歷代志下 20 2| 有人來報Iok-sa-hoat講，Tùi海外tùi A-lân hia有大軍隊來攻擊你；taⁿ in tī Hap-sé-sùn-tha-má，就是Ún-ki-tí。
歷代志下 20 3| Iok-sa-hoat就驚，定tio̍h意思懇求耶和華；tī猶大全地宣布禁食。
歷代志下 20 4| Tùi án-ni，猶大人聚會，求耶和華幫贊；猶大ta̍k-ê城lóng有人出來chhē耶和華。
歷代志下 20 5| Iok-sa-hoat就tī猶大kap耶路撒冷ê會中，khiā tī耶和華殿ê新院ê頭前，講，
歷代志下 20 6| 耶和華阮ê列祖ê上帝ah，你kiám m̄是tī天裡ê上帝mah？你kiám m̄是列邦萬國ê主宰mah？ tī你ê手有權能有氣力，無一個能抵敵你。
歷代志下 20 7| 阮ê上帝ah，你kiám m̄是bat tī你ê百姓以色列人ê面前趕逐chit-ê地方khiā起ê百姓，將伊賞賜你ê朋友亞伯拉罕ê後裔到永遠mah？
歷代志下 20 8| In就tiàm tī chit-ê地方，koh因為你ê名tī-chia kā你起一間聖所，講，
歷代志下 20 9| 設使有災厄臨到阮，或是刀劍、譴責，或是瘟疫、飢荒，當患難ê時，阮beh khiā tī chit間ê頭前，tī你ê面前懇求你；因為你ê名是tiàm-tī chit間殿，你beh聽來拯救。
歷代志下 20 10| 前以色列人出埃及地ê時，你m̄准in侵犯A-bûn人、Mô͘-ap人，kap Se-jíⁿ-soaⁿ人；就離開in，無滅in。
歷代志下 20 11| 看ah，in taⁿ怎樣報應阮，來趕逐阮出你ê業，就是你賞賜阮，hō͘阮承接ê。
歷代志下 20 12| 阮ê上帝ah，你無beh責罰in mah？ 因為阮無力thang抵擋chit-ê來攻擊阮ê大軍隊，阮也m̄知tio̍h怎樣行，阮ê目睭專專ǹg你。
歷代志下 20 13| 猶大眾人，kap in ê細漢gín-ná，in ê bó͘，in ê kiáⁿ兒，lóng khiā tī耶和華ê面前。
歷代志下 20 14| Hit時耶和華ê神tī公會中臨到Ngá-hap-sek；伊是利未人A-sat ê後裔，Má-thàm-ngá ê元孫，Iâ-lī ê曾孫，Pí-ná-ngá ê孫，Sat-ka-lī-ngá ê kiáⁿ。
歷代志下 20 15| 伊講，猶大眾人，耶路撒冷khiā起ê百姓，kap Iok-sa-hoat王你，lóng tio̍h聽；耶和華對 lín án-ni講，莫得因為chit-ê大軍隊來驚，來忍；因為chit-ê交戰m̄是在tī lín，就是在tī上帝。
歷代志下 20 16| 明á日lín tio̍h落去接陣；in tùi Sé-su山坪上來，lín beh tī Iâ-ló͘-i-le̍k曠野頭前ê山谷口tú-tio̍h in。
歷代志下 20 17| Chit-pái lín m̄免交戰；猶大kap耶路撒冷ah，lín tio̍h排陣khiā-teh，看耶和華拯救lín；m̄免驚，m̄免忍，明á日tio̍h出去in hia；因為耶和華kap lín tī-teh。
歷代志下 20 18| Iok-sa-hoat就àⁿ頭仆tī地裡；猶大眾人，kap耶路撒冷khiā起ê百姓，也仆tī耶和華ê面前，敬拜耶和華。
歷代志下 20 19| Ko-hat族kap Khó-la̍h族ê利未人，lóng khiā起來，用極大ê聲o-ló耶和華以色列ê上帝。
歷代志下 20 20| 隔日in早早起來，出去Thê-ko-a ê曠野；出去ê時，Iok-sa-hoat khiā-teh講，猶大人，kap耶路撒冷khiā起ê百姓ah，tio̍h聽我，lín tio̍h信耶和華lín ê上帝，就beh khiā在；信伊ê先知就beh興通。
歷代志下 20 21| 伊已經kap百姓議論，就設立唱歌o-ló耶和華ê，hō͘ in穿聖koh súi ê衫，行tī軍隊ê頭前o-ló耶和華，講，Tio̍h感謝耶和華；因為伊ê慈愛永遠tī-teh。
歷代志下 20 22| In tú-á唱歌o-ló ê時，耶和華就派埋伏ê兵攻擊hiah-ê來攻擊猶大ê A-bûn、Mô͘-ap，kap Se-jíⁿ山ê人；in就受phah。
歷代志下 20 23| 因為A-bûn kap Mô͘-ap人起來攻擊tiàm-tī Se-jíⁿ山ê人，一盡thâi來滅in；一盡滅tiàm-tī Se-jíⁿ ê人了後，in ta̍k-ê分pêng相剿滅。
歷代志下 20 24| 猶大人到曠野守望ê樓，看見hiah-ê大軍隊；看ah，身屍倒tī地裡，無一個走離。
歷代志下 20 25| Iok-sa-hoat kap伊ê百姓來搶in ê財物，tī in中間chhē-tio̍h chōe-chōe財物、衣服、寶貝；in pak做家己ê，chōe到帶bē去。In搶物到三日，因為真chōe。
歷代志下 20 26| 第四日in聚集tī Pí-la̍h-ka ê山谷；因為tī-hia o-ló耶和華，所以hit所在名叫Pí-la̍h-ka山谷，到tī今á日。
歷代志下 20 27| In就tò去，就是猶大kap耶路撒冷ê人，Iok-sa-hoat tī in ê頭前，大家歡喜tò去耶路撒冷；因為耶和華hō͘ in thâi贏對敵，來歡喜快樂。
歷代志下 20 28| In彈琴、彈瑟、pûn號頭，來耶路撒冷，到耶和華ê殿。
歷代志下 20 29| 列邦chiah-ê國聽見耶和華thâi贏以色列ê對敵，就驚上帝。
歷代志下 20 30| Án-ni Iok-sa-hoat ê國太平；因為伊ê上帝賞賜伊四圍平安。
歷代志下 20 31| Iok-sa-hoat做猶大王；坐位ê時三十五歲；tī耶路撒冷做王歷過二十五年；伊ê老母名叫A-so͘-pa，就是Sī-lī-hi ê cha-bó͘-kiáⁿ。
歷代志下 20 32| Iok-sa-hoat行伊ê老父A-sat ê路，無偏歪，行耶和華所看做好ê事。
歷代志下 20 33| 總是山頭壇iáu未廢無，koh百姓也未有定tio̍h心意歸向in列祖ê上帝。
歷代志下 20 34| Iok-sa-hoat其餘ê事，對頭到尾，lóng記tī Hap-ná-nî ê kiáⁿ Iâ-hō͘ ê冊，hit-ê冊也列tī以色列列王ê冊。
歷代志下 20 35| Hit時了後，猶大王Iok-sa-hoat kap以色列王A-hap-siā結交。A-hap-siā行pháiⁿ到極。
歷代志下 20 36| 兩個王相kap造船beh去Tha-si；就tī Í-sûn-ka-pia̍t造船。
歷代志下 20 37| Hit時Má-lī-sa人，To-tāi-óa ê kiáⁿ Í-lī-í-siā，用讖語攻擊Iok-sa-hoat講，因為你結交A-hap-siā，耶和華破壞你ê所做。Tùi án-ni， 船就破，bōe能去Tha-si。
歷代志下 21 1| Iok-sa-hoat kap伊ê列祖同睏，kap伊ê列祖葬tī大衛ê城。伊ê kiáⁿ Iâ-hô-lâm續接伊做王。
歷代志下 21 2| Iâ-hô-lâm有kúi-nā ê小弟，就是Iok-sa-hoat ê kiáⁿ，A-sat-lī-ngá、Iâ-iat、Sat-ka-lī-ngá、A-sat-lī-ngá、Bí-ka-le̍k、Sī-hoat-thê-a；chiah-ê lóng是以色列王Iok-sa-hoat ê kiáⁿ。
歷代志下 21 3| In老父用chōe-chōe物業hō͘ in；就是金銀寶貝kap猶大地堅固ê城hō͘ in；總是用國位hō͘ Iâ-hô-lâm，因為伊是大kiáⁿ。
歷代志下 21 4| Iâ-hô-lâm起來坐伊ê老父ê位，家己強盛，就用刀thâi死伊ê眾小弟，kap以色列kúi-nā ê首領。
歷代志下 21 5| Iâ-hô-lâm坐位ê時，三十二歲；tī耶路撒冷做王共八年。
歷代志下 21 6| 伊行以色列chiah-ê王ê路，kap A-hap ê家無各樣；因為伊娶A-hap ê cha-bó͘-kiáⁿ做bó͘；行耶和華所看做pháiⁿ ê事。
歷代志下 21 7| 總是耶和華因為家己kap大衛所立ê約，m̄甘滅大衛ê家，照伊所應允ê，永遠賞賜一pha燈hō͘伊kap伊ê kiáⁿ孫。
歷代志下 21 8| 當Iâ-hô-lâm ê年間，Í-tong背叛猶大，脫離伊ê手頭；家己設立王。
歷代志下 21 9| Iâ-hô-lâm就chhōa伊hiah-ê軍長，kap lóng總ê戰車過去，透暝起來，phah圍困伊ê Í-tong人，kap hiah-ê車長。
歷代志下 21 10| Án-ni Í-tong人背叛猶大，脫離伊ê手頭，到今á日；siâng hit時Li̍p-ná人也背叛，脫離伊ê手頭；因為Iâ-hô-lâm棄sak耶和華伊ê列祖ê上帝。
歷代志下 21 11| 伊koh tī猶大ê山起山頭壇，hō͘耶路撒冷khiā起ê百姓行邪淫；koh誘惑猶大人。
歷代志下 21 12| 先知以利亞寫phoe寄hō͘ Iâ-hô-lâm，講，耶和華你ê祖大衛ê上帝án-ni講，因為你無行你ê父Iok-sa-hoat ê路，kap猶大王A-sat ê路；
歷代志下 21 13| 就是行以色列chiah-ê王ê路，koh hō͘猶大kap耶路撒冷khiā起ê百姓行邪淫，親像A-hap ê家行邪淫一樣；koh thâi你ê老父ê家比你khah好hiah-ê小弟；
歷代志下 21 14| 所以耶和華tbeh降大災厄phah你ê百姓，kap你ê kiáⁿ兒，你ê bó͘，以及你一切所有ê。
歷代志下 21 15| 你ê腸肚beh患tio̍h重病，ta̍k日ná重，致到你ê腸á突出去。
歷代志下 21 16| 耶和華激動腓利士人，kap óa近Kó͘-si̍t ê阿拉伯人ê心，來攻擊Iâ-hô-lâm。
歷代志下 21 17| In上來攻擊猶大，深入境內，搶掠王宮內所tú-tio̍h ê財物，kap伊hiah-ê kiáⁿ，hiah-ê bó͘；除伊ê soah尾kiáⁿ Iok-hap-su以外，無kā伊留一個kiáⁿ。
歷代志下 21 18| Chiah-ê tāi-chì以後耶和華phah伊，hō͘伊ê腸患tio̍h bōe 醫得ê病。
歷代志下 21 19| Án-ni久久，兩年後，伊ê長為tio̍h病突出來，因為chit-ê病重就死。伊ê百姓無kā伊行燒 ê禮數，親像前kā伊ê列祖所燒-ê一樣。
歷代志下 21 20| Iâ-hô-lâm坐位ê時三十二歲，tī耶路撒冷做王共八年。伊離開世間無人憶tio̍h 伊；人埋葬伊tī大衛ê城，獨獨無tī列王ê墓。
歷代志下 22 1| 耶路撒冷khiā起ê百姓設立Iâ-hô-lâm ê soah尾kiáⁿ A-hap-siā續接伊做王；因為tè阿拉伯人到營ê軍隊，有thâi死伊hiah-ê大kiáⁿ。Án-ni猶大王Iâ-hô-lâm ê kiáⁿ A-hap-siā做王。
歷代志下 22 2| A-hap-siā坐位ê時四十二歲；tī耶路撒冷做王一年。伊ê老母名叫A-tha-lī-ngá，是Àm-lī ê cha-bó͘孫。
歷代志下 22 3| 伊也行A-hap ê家ê路；因為伊ê老母指揮伊行pháiⁿ。
歷代志下 22 4| 伊行耶和華所看做pháiⁿ ê事，親像A-hap ê家一樣；因為伊ê老父死了後，有A-hap家ê人來kā伊指揮，致到敗壞。
歷代志下 22 5| 伊聽thàn in ê計謀；kap以色列王A-hap ê kiáⁿ Iâ-hô-lâm相kap去Ki-lia̍t ê La̍h-boa̍t，kap A-lân王Hap-siat交戰。
歷代志下 22 6| A-lân人phah傷Iâ-hô-lâm；伊tò去Iâ-su-lia̍t beh醫治伊ê傷，就是伊tī La̍h-boa̍t kap A-lân王Hap-siat交戰ê時所受tio̍h ê。猶大王Iâ-hô-lâm ê kiáⁿ，A-sat-lī-ngá，落去Iâ-su-lia̍t，beh覓(bāi)A-hap ê kiáⁿ Iâ-hô-lâm；因為伊有破病。
歷代志下 22 7| A-hap-siā來看Iok-lâm就tú-tio̍h陷害，這是出tī上帝ê意思；因為伊來，就kap Iâ-hô-lâm出去，tú-tio̍h Lêng-sī ê孫Iâ-hō͘，就是耶和華所抹油，hō͘伊剪除A-hap ê家ê。
歷代志下 22 8| Iâ-hō͘辦A-hap ke ê罪ê時，tú-tio̍h猶大hiah-ê首領，kap A-hap-siā兄弟ê kiáⁿ teh服事A-hap-siā-ê；伊就thâi死in。
歷代志下 22 9| A-hap-siā bih tī撒馬利亞，Iâ-hō͘ chhē伊，人掠伊，帶伊到Iâ-hō͘ hia，thâi死伊，人埋葬伊；因為in講，伊是hit-ê專心chhē耶和華ê Iok-sa-hoat ê kiáⁿ。Án-ni A-hap-siā ê家無有權力thang保守國位ê。
歷代志下 22 10| A-hap-siā ê老母A-tha-lī-ngá看見伊ê kiáⁿ已經死，就起來一盡剿滅猶大ê王親。
歷代志下 22 11| 總是王ê cha-bó͘-kiáⁿ，Iok-sī-pa，將A-hap-siā ê kiáⁿ Iok-a-si，tùi hiah-ê受thâi ê王kiáⁿ中偷抱出來，將伊kap伊ê奶母khǹg tī睏房裡。Iok-si-pa是Iâ-hô-lâm王ê cha-bó͘-kiáⁿ，A-hap-siā ê姊妹，祭司Iâ-hô-iâ-tāi ê bó͘；伊對A-tha-lī-ngá蓋密伊，hō͘伊無thâi死伊。
歷代志下 22 12| 後來kap in相kap khǹg tī上帝ê殿歷過六年久。A-tha-lī-ngá管理hit-ê地方。
歷代志下 23 1| 第七年Iâ-hô-iâ-tāi家己強盛；召百總Iâ-lô-hán ê kiáⁿ A-sat-lī-ngá，Iok-hap-lân ê kiáⁿ以實瑪利，Gô-pī-tek ê kiáⁿ A-sat-lī-ngá，A-tāi-ngá ê kiáⁿ Má-se-ngá，Sè-ki-lī ê kiáⁿ Í-lī-sa-hoat，hiah-ê來kap伊立約。
歷代志下 23 2| In遍行猶大，tùi猶大hiah-ê城聚集利未人，kap以色列ê族長，lóng到耶路撒冷。
歷代志下 23 3| 全會tī上帝ê殿kap王立約。伊對in講，看ah，王ê kiáⁿ beh做王，照耶和華論到大衛ê kiáⁿ孫所講ê。
歷代志下 23 4| Taⁿ lín tio̍h án-ni行；lín chiah-ê祭司kap利未人，三份一tī安歇日入來ê，tio̍h做顧門ê；
歷代志下 23 5| 三份一tio̍h tī王宮，三份一tio̍h tī地基ê門；百姓lóng tio̍h tī耶和華殿內ê院。
歷代志下 23 6| 獨獨祭司，kap teh服事ê利未人以外，別人m̄-thang入耶和華ê殿；chiah-ê人thang入去，因為in是聖。總是眾百姓tio̍h為tio̍h耶和華來顧守。
歷代志下 23 7| 利未人ta̍k-ê手tio̍h kia̍h軍器，四圍保護王；見若自專入殿ê tio̍h hō͘伊死；王出入ê時，lín tio̍h跟隨伊。
歷代志下 23 8| 利未人，kap猶大眾人，照祭司Iâ-hô-iâ-tāi一切所命令ê去行；ta̍k人帶in輪tio̍h安歇日入來ê人，kap輪tio̍h安歇日出去ê人；因為祭司Iâ-hô-iâ-tāi m̄准in 散班。
歷代志下 23 9| 祭司Iâ-hô-iâ-tāi就將上帝殿內所勸大衛王ê鎗、屏牌、大牌，交hō͘ hiah-ê百總。
歷代志下 23 10| Koh派眾百姓，手ta̍k-ê kia̍h ke-si，tī壇kap殿hia，tùi殿ê chiàⁿ-pêng到殿ê tò-pêng，khiā tī王ê四圍。
歷代志下 23 11| In就chhōa王ê kiáⁿ出來，kā伊戴冕旒，將律法ê冊hō͘伊；Iâ-hô-iâ-tāi kap伊hiah-ê kiáⁿ用油抹伊，設立伊做王；眾人講，願王萬歲。
歷代志下 23 12| A-tha-lī-ngá聽見百姓走來，o-ló王ê聲，就到百姓hia，入耶和華ê殿；
歷代志下 23 13| 看見王khiā tī殿門ê柱邊，hiah-ê軍長kap pûn號頭ê khiā tī王ê左右；百姓歡喜pûn號頭；koh有唱歌ê，用ta̍k樣ê樂器，chhōa眾人o-ló，A-tha-lī-ngá就拆裂伊ê衫，hoah講，反叛lah，反叛lah。
歷代志下 23 14| 祭司Iâ-hô-iâ-tāi chhōa管轄軍隊ê百總，對in講，Tùi班列ê中間趕伊出去，見若tè伊ê tio̍h用刀thâi死伊；因為祭司講，M̄-thang tī耶和華ê殿thâi伊。
歷代志下 23 15| In閃開雙pêng，hō͘伊去；伊行到王宮馬ê門，就tī-hia thâi死伊。
歷代志下 23 16| Iâ-hô-iâ-tāi tī本身，kap百姓，kap王ê中間立約，lóng beh做耶和華ê百姓。
歷代志下 23 17| Tùi án-ni，眾百姓到Pa-le̍k ê廟，拆毀伊，phah碎伊hiah-ê壇kap偶像，koh tī壇前phah死Pa-le̍k ê祭司Má-thán。
歷代志下 23 18| Iâ-hô-iâ-tāi koh照大衛早日所定tio̍h-ê，設立祭司利未人擔當耶和華殿ê職，前大衛用chit-ê班列派tī耶和華ê殿，hō͘ in歡喜唱歌，獻耶和華ê燒祭，照所記載tī摩西ê律法ê。
歷代志下 23 19| 伊也設顧門ê tī耶和華ê殿hiah-ê門；無論啥tāi，無清氣ê bōe得入去。
歷代志下 23 20| Koh帶百總kap貴族，kap百姓ê首領，kap國內ê眾百姓，tùi耶和華ê殿chhōa王落來；tùi頂ê門進入王宮，hō͘王坐國位。
歷代志下 23 21| 國內眾百姓lóng歡喜，thong城安靜，in用刀thâi死A-tha-lī-ngá。
歷代志下 24 1| Iok-a-si坐位ê時，七歲，tī耶路撒冷做王歷過四十年。伊ê老母名叫Se-pí-a，是別是巴人。
歷代志下 24 2| 祭司Iâ-hô-iâ-tāi tī-teh ê日，Iok-a-si行耶和華所看做好ê事。
歷代志下 24 3| Iâ-hô-iâ-tāi kā伊chhōa兩個bó͘，伊生kiáⁿ cha-bó͘-kiáⁿ。
歷代志下 24 4| 後來Iok-a-si有意思beh修理耶和華ê殿；
歷代志下 24 5| 就召集祭司kap利未人，kā in講，Lín tio̍h去猶大hiah-ê城，對以色列眾人tôe銀，thang ta̍k年修理lín ê上帝ê殿；lín tio̍h趕緊辨理chit-ê事。總是利未人無趕緊。
歷代志下 24 6| 王召祭司頭Iâ-hô-iâ-tāi來，kā伊講，你啥事無逼利未人tùi猶大kap耶路撒冷帶銀來，就是照耶和華ê奴僕摩西，kap以色列ê會眾，所定tio̍h tio̍h獻做干證ê布棚ê路用ê？
歷代志下 24 7| 因為hit-ê pháiⁿ婦人人A-tha-lī-ngá ê眾kiáⁿ bat拆毀上帝ê殿；koh用耶和華殿內分別做聖ê物獻hō͘ hiah-ê Pa-le̍k。
歷代志下 24 8| Tùi án-ni，王出命令，in就做一個櫃，hē tī耶和華殿ê門外。
歷代志下 24 9| Koh宣布猶大kap耶路撒冷ê百姓，tio̍h照上帝ê奴僕摩西tī曠野命令以色列人所定tio̍h tio̍h獻ê銀，帶來hō͘耶和華。
歷代志下 24 10| 眾首領kap眾百姓lóng歡喜帶來hiat tī櫃裡，到完滿。
歷代志下 24 11| 利未人帶hit-ê櫃入王ê辦公室，in看見銀真chōe，就王ê書記kap祭司頭ê委員來，piàⁿ空hit-ê櫃，後來用櫃koh hē tī原位；日日án-ni做伊；拾銀真chōe。
歷代志下 24 12| 王kap Iâ-hô-iâ-tāi用銀hō͘做耶和華殿內辦事ê人；in就chhiàⁿ石匠、木匠，修整耶和華ê殿。Koh chhiàⁿ鐵工、銅匠，來修理耶和華ê殿。
歷代志下 24 13| 做工ê人做in ê工，hit-ê工就明白，修理上帝ê殿照舊ê款；koh hō͘伊真堅固。
歷代志下 24 14| 已經完工，in就帶所chhun ê銀，到王kap Iâ-hô-iâ-tāi ê面前，用伊來造器具，做耶和華殿ê路用，就是服事ê器具，來獻燒祭；koh造匙，kap金銀ê器具。當Iâ-hô-iâ-tāi活teh ê日，人常常獻燒祭tī耶和華ê殿。
歷代志下 24 15| Iâ-hô-iâ-tāi漸漸老，日子滿足，就死，死ê時；一百三十歲。
歷代志下 24 16| 人葬伊tī大衛城kap列王ê中間；因為伊tī以色列中ǹg上帝kap伊ê殿行好。
歷代志下 24 17| Iâ-hô-iâ-tāi死了，猶大眾首領來朝拜王；王聽thàn in。
歷代志下 24 18| In放sak耶和華in列祖ê上帝ê殿，去服事hiah-ê A-sià-la̍h，kap偶像；因為in chit-ê罪，就有受氣臨到猶大kap耶路撒冷。
歷代志下 24 19| 總是伊差先知到in hia，beh引chhōa in歸向耶和華；先知對 in做干證，但是in m̄聽。
歷代志下 24 20| Hit時上帝ê神臨到祭司Iâ-hô-iâ-tāi ê kiáⁿ撒迦利亞；伊就khiā tī百姓ê頂面，對in講，上帝án-ni講，Lín啥事犯tio̍h耶和華ê誡令，致到bōe得tio̍h興通ah？因為lín棄sak耶和華，耶和華也棄sak lín。
歷代志下 24 21| In就結黨來害伊，照王ê命令，tī耶和華殿ê院內，用石頭tìm死伊。
歷代志下 24 22| Án-niIok-a-si王無siàu念撒迦利亞ê老父Iâ-hô-iâ-tāi所kā伊做ê，來害死伊ê kiáⁿ。撒迦利亞死ê時，講，願耶和華鑑察伸冤。
歷代志下 24 23| 年尾A-lân ê軍兵上來攻擊Iok-a-si，來到猶大kap耶路撒冷，tùi百姓中滅百姓hiah-ê首領，用所搶ê物運到大馬色王hia。
歷代志下 24 24| A-lân ê軍兵chhōa一小隊ê人來，耶和華用大隊ê人交tī in ê手，是因為in放sak耶和華in列祖ê上帝，chiah用án-ni來責罰Iok-a-si。
歷代志下 24 25| 對敵離開伊，放sak伊；tī伊tio̍h重病ê時，伊ê奴僕為tio̍h祭司Iâ-hô-iâ-tāi hiah-ê kiáⁿ ê血結黨來攻擊伊，thâi伊tī伊ê眠床，伊就死；人埋葬伊tī大衛ê城，獨獨無葬伊tī列王ê墓。
歷代志下 24 26| 結黨來害伊ê是A-bûn ê婦人人Sī-bí-ap ê kiáⁿ Sat-poa̍t，kap Mô͘-ap ê婦人人Sī-bí-lī ê kiáⁿ Iok-sat-poa̍t。
歷代志下 24 27| 論到伊hiah-ê kiáⁿ，kap伊所受ê警戒，kap伊修理上帝ê殿ê事，lóng記tī列王記錄ê註解。伊ê kiáⁿ A-má-siā續接伊做王。
歷代志下 25 1| A-má-siā坐位ê時，二十五歲，tī耶路撒冷做王，共二十九年。伊ê老母名叫Iok-iâ-tàn，是耶路撒冷人。
歷代志下 25 2| A-má-siā行耶和華所看做好ê事，總是心無專一。
歷代志下 25 3| 伊ê國權已經堅固，就thâi死前刺激伊ê老父猶大王hiah-ê人臣；
歷代志下 25 4| 總是無thâi死in ê kiáⁿ，是照摩西律法ê冊所記載，耶和華命令講，M̄-thang因為kiáⁿ來thâi死老父，也m̄-thang因為父來thâi死kiáⁿ，ta̍k人tio̍h 因為本身ê罪來死。
歷代志下 25 5| A-má-siā聚集猶大人，照猶大kap便雅憫ê宗族，設立千總百總來chhōa-in；koh算人額，tùi二十歲以上，得tio̍h過揀ê兵，能kia̍h鎗，kōaⁿ藤牌，上陣ê，共三十萬。
歷代志下 25 6| Koh用銀一百tha-liân-tek，tùi以色列招募大能力ê勇士，十萬人。
歷代志下 25 7| 有上帝ê奴僕來見伊講，王ah，莫得hō͘以色列ê軍兵kap你去；因為耶和華無kap以色列人，就是Í-hoat-liân ê後裔，tī-teh。
歷代志下 25 8| 你若一定beh去，就tio̍h奮勇爭戰；上帝beh hō͘你敗tī對敵ê面前，因為上帝有權能幫贊人，也會chhia倒人。
歷代志下 25 9| A-má-siā問上帝ê奴僕講，我已經用銀一百tha-liân-tek hō͘以色列ê軍隊，hiah-ê beh怎樣ah？上帝ê奴僕應講，耶和華會用比chiah-ê khah-chōe hō͘你。
歷代志下 25 10| Tùi án-ni，A-má-siā分別tùi Í-hoat-liân來ê軍兵，hō͘ in tò去in tau；所以in真受氣猶大人，氣phut-phut tò去in tau。
歷代志下 25 11| A-má-siā家己奮勇，chhōa伊ê百姓出去到鹽ê山谷，thâi死Se-jíⁿ人一萬。
歷代志下 25 12| 猶大人koh活掠一萬人，帶到山崁頂，tùi山崁頂kā in chhia落去，致到in lóng碎碎。
歷代志下 25 13| A-má-siā所差tò去hiah-ê軍隊，m̄准in kap伊去交戰ê，in攻擊猶大hiah-ê城，tùi撒馬利亞到Pek-hô-lûn，thâi死三千人，搶chōe-chōe物。
歷代志下 25 14| A-má-siā thâi Í-tong人tò來，就帶Se-jíⁿ族hiah-ê上帝，立伊做家己ê上帝，跪拜tī伊ê面前，燒香hō͘伊。
歷代志下 25 15| 因為án-ni，耶和華大受氣A-má-siā，就差一個先知去見伊，講，hiah-ê百姓ê上帝bōe能救in ê百姓脫離你ê手，你啥事求in ah？
歷代志下 25 16| 伊kap伊講ê時，王kā伊講，阮kiám設立你做王ê謀士ah？你恬恬，啥事討phah ah？先知就恬恬，koh講，我知上帝定tio̍h意思beh滅你，因為你做chit-ê，m̄聽我ê勸解。
歷代志下 25 17| Hit時猶大王A-má-siā參詳差使者起見Iâ-hō͘ ê孫，Iok-hap-su ê kiáⁿ，以色列王Iok-a-si，講，來ah，咱兩人相見面tī戰場。
歷代志下 25 18| 以色列王Iok-a-si差使者去見猶大王A-má-siā講，Lī-pa-lùn ê草刺差使者去見Lī-pa-lùn ê柏香樹講，用你ê cha-bó͘-kiáⁿ hō͘我ê kiáⁿ做bó͘；後來Lī-pa-lùn有一隻野獸經過thún踏hit-ê草刺。
歷代志下 25 19| Taⁿ你講，你已經phah贏Í-tong，你ê心就驕，致到你誇口；你tī家內安然khiā起就好，啥事起事惹災厄，hō͘你本身kap猶大國相kap倒壞ah？
歷代志下 25 20| 總是A-má-siā m̄肯聽，因為chit-ê事是出tī上帝，beh將in交tī對敵ê手；因為in chhē Í-tong hiah-ê上帝。
歷代志下 25 21| Tùi án-ni，以色列王Iok-a-si上來，tī猶大ê Pek-sī-be̍k kap猶大王A-má-siā相見面tī戰場。
歷代志下 25 22| 猶大thâi輸tī以色列ê面前，ta̍k人走tò去in ê布棚。
歷代志下 25 23| 以色列王Iok-a-si，tī Pek-sī-be̍k掠tio̍h Iok-hap-su ê孫，Iok-a-si ê kiáⁿ，猶大王A-má-siā，帶伊到耶路撒冷；koh拆毀耶路撒冷ê城牆，tùi Í-hoat-liân門到角門，共四百肘。
歷代志下 25 24| 取上帝殿內Gô-piat-í-tong所顧守ê金、銀、器具，kap王宮ê財寶，koh掠人做準當，就tò去撒馬利亞。
歷代志下 25 25| I-sek-lia̍t王Iok-hap-su ê kiáⁿ Iok-a-si死了後，猶大王Iok-a-si ê kiáⁿ A-má-siā iáu活十五年。
歷代志下 25 26| A-má-siā其餘ê事，tùi頭到尾，kiám無lóng記tī猶大kap以色列chiah-ê王ê記錄mah？
歷代志下 25 27| Tùi A-má-siā偏離無tè耶和華了後，tī耶路撒冷有人結黨beh害伊，伊就走到拉結；in差人jip伊到拉結，tī-hia thâi死伊。
歷代志下 25 28| 人就用馬載伊tò來，kap伊ê列祖埋葬tī猶大ê城。
歷代志下 26 1| 猶大眾百姓設立O͘-se-ngá續接伊ê老父A-má-siā做王；hit時伊十六歲。
歷代志下 26 2| A-má-siā王kap伊ê列祖同睏了後，O͘-se-ngá起以諾，hō͘伊猶原歸猶大管轄。
歷代志下 26 3| 伊坐位ê時，十六歲，tī耶路撒冷做王共五十二年。伊ê老母名叫Iâ-khó-lī-ngá，是耶路撒冷人。
歷代志下 26 4| O͘-se-ngá行耶和華所看做好ê事，照伊ê老父A-má-siā一切所行ê。
歷代志下 26 5| 當通達上帝啟示ê撒迦利亞tī-teh ê日，O͘-se-ngá定tio̍h意思beh chhē上帝；伊chhē耶和華ê時，上帝就hō͘伊興通。
歷代志下 26 6| 伊出去攻擊腓利士人，拆毀Ka-te̍k ê城牆，Ngá-pí-nî ê城牆，kap A-si̍t-tu̍t ê城牆；tī腓利士人ê中間，tī A-si̍t-tu̍t境內，起kúi-nā ê城。
歷代志下 26 7| 上帝幫贊伊攻擊腓利士人，kap tiàm tī Ko͘-jíⁿ-pa-le̍k ê阿拉伯人，以及Bí-o͘-nî人。
歷代志下 26 8| A-bûn人進貢O͘-se-ngá；伊ê名聲傳到埃及ê交界，因為伊盡在強盛。
歷代志下 26 9| O͘-se-ngá tī耶路撒冷ê角門kap山谷門，kap城牆轉彎ê所在，起城樓，koh真堅固。
歷代志下 26 10| Koh起守更樓tī曠野，koh開chōe-chōe井tī kē ê地kap平洋；因為伊有cheng-siⁿ真chōe；koh tī山地kap好ê田，伊有作穡人，kap料理葡萄園ê；因為伊歡喜種作ê事。
歷代志下 26 11| O͘-se-ngá koh有戰士一隊，照書記Iâ-lī kap首領Má-se-ngá所點算ê，tī王軍長ê一個，Hap-ná-nî-ngá ê手下，分隊出去交戰。
歷代志下 26 12| 族長就是大能力ê勇士，伊ê總額共兩千六百人。
歷代志下 26 13| Tī in ê手下有過練ê軍隊，共三十萬七千五百人；lóng是大能力gâu爭戰幫贊王攻擊對敵ê。
歷代志下 26 14| O͘-se-ngá為tio̍h in，就是伊ê全軍，備辦藤牌、鎗、頭盔、戰甲kap弓，以及thang hìⁿ ê石。
歷代志下 26 15| Koh tī耶路撒冷做機器，是奇巧ê師傅所發明ê，安tī城樓 kap城tó-chí，來射箭發出大塊石。O͘-se-ngá ê名聲傳到遠遠，因為伊得tio̍h非常ê幫贊，致到真強盛。
歷代志下 26 16| I已經強盛，心就驕傲，致到腐敗，干犯耶和華伊ê上帝；因為伊入耶和華ê殿，beh tī香壇燒香。
歷代志下 26 17| 祭司A-sat-lī-ngá chhōa耶和華勇敢ê祭司八十人tè伊入去；
歷代志下 26 18| in就阻擋O͘-se-ngá王，kā伊講，O͘-se-ngá ah，燒香hō͘耶和華m̄是你ê tāi-chì，就是祭司亞倫ê kiáⁿ孫ê事，in受設立來燒香ê；你tio̍h出聖殿，因為你已經犯罪；你行chit-ê事，耶和華上帝無beh hō͘你得tio̍h榮光。
歷代志下 26 19| O͘-se-ngá就受氣，手the̍h香爐beh燒香；伊受氣祭司ê時，tī耶和華殿內香壇邊hiah-ê祭司ê面前，伊ê頭額忽然起thái-ko。
歷代志下 26 20| 祭司頭A-sat-lī-ngá kap眾祭司看見伊頭額起thái-ko，就趕伊出殿，伊家己也緊緊出去，因為耶和華phah伊。
歷代志下 26 21| O͘-se-ngá王起thái-ko到伊死ê日；因為伊thái-ko另外厝khiā起，kap耶和華ê殿絕斷；伊ê kiáⁿ Iok-thán管理王家，治理國民。
歷代志下 26 22| O͘-se-ngá其餘ê事，tùi頭到尾A-mô͘-su ê kiáⁿ先知以賽亞記伊。
歷代志下 26 23| O͘-se-ngá kap伊ê列祖同睏；因為講，伊是thái-ko ê，人埋葬伊tī屬列王ê墓地，kap伊ê列祖做堆。伊ê kiáⁿ Iok-thán續接伊做王。
歷代志下 27 1| Iok-thán坐位ê時，二十五歲，tī耶路撒冷做王歷過十六年。伊ê老母名叫Iâ-lō͘-sa，是Sat-tok ê cha-bó͘-kiáⁿ。
歷代志下 27 2| Iok-thán行耶和華所看做好ê事，照伊ê老父O͘-se-ngá一切所行ê，獨獨無入耶和華ê殿。總是百姓所行猶原腐敗。
歷代志下 27 3| Iok-thán起耶和華殿ê頂門；koh tī Gô-húi-le̍k城頂起chōe-chōe。
歷代志下 27 4| Koh tī猶大山地起城，tī樹林內起營寨，kap望高樓。
歷代志下 27 5| 伊kap A-bûn人ê王交戰，khah贏in。當hit年A-bûn人進貢銀一百tha-liân-tek，小麥一萬ko-jíⁿ，大麥一萬ko-jíⁿ；第二年，第三年，A-bûn人也是án-ni進貢。
歷代志下 27 6| Iok-thán漸漸強盛；因為伊tī耶和華伊ê上帝ê面前謹慎行正直ê路。
歷代志下 27 7| Iok-thán其餘ê事，kap一切ê交戰，lóng記tī以色列kap猶大列王ê記錄。
歷代志下 27 8| 伊坐位ê時，二十五歲，tī耶路撒冷做王歷過十六年。
歷代志下 27 9| Iok-thán kap伊ê列祖同睏，埋葬tī大衛城。伊ê kiáⁿ A-hap-su續接伊做王。
歷代志下 28 1| A-hap-su坐位ê時，二十歲，tī耶路撒冷做王十六年。無親像伊ê祖大衛行耶和華所看做好ê事；
歷代志下 28 2| 就是行以色列chiah-ê王ê路，koh鑄造hiah-ê Pa-le̍k ê像；
歷代志下 28 3| koh燒香tī Piān-him-lùn ê山谷，用伊ê kiáⁿ兒燒tī火裡，thàn外邦所行可惡ê事，就是耶和華tī以色列人ê面前所趕逐ê；
歷代志下 28 4| koh tī山頭壇，tī山ê頂面，tī ta̍k叢青翠ê樹腳，獻祭燒香。
歷代志下 28 5| 所以耶和華伊ê上帝交伊tī A-lân王ê手，in就phah伊，掠伊ê百姓真chōe，帶到大馬色。Koh交伊tī以色列王ê手，伊thâi死in真chōe。
歷代志下 28 6| Lī-má-lī ê kiáⁿ Pí-ka做一日tī猶大thâi死十二萬人，lóng是勇士；因為in離開耶和華in列祖ê上帝。
歷代志下 28 7| 有一個Í-hoat-liân中ê勇士，名叫Sè-ki-lī，thâi王ê kiáⁿ Má-se-ngá，kap管理王宮ê Ap-su-lī-kam，kap宰相Í-lī-ka-ná。
歷代志下 28 8| 以色列人掠in ê兄弟，連婦人人、kiáⁿ、cha-bó͘-kiáⁿ，共二十萬；koh搶chōe-chōe財物，帶in所搶ê去撒馬利亞。
歷代志下 28 9| 總是tī-hia有耶和華ê先知，名叫Gô-tek，出去接hiah-ê來撒馬利亞ê軍隊，kā in講，因為耶和華lín列祖ê上帝受氣猶大，所以將in交tī lín ê手，lín竟然受氣抵天，thâi in真chōe。
歷代志下 28 10| Taⁿ lín有意思壓制猶大人kap耶路撒冷人做lín ê奴僕、女婢；總是lín本身kiám無得罪耶和華lín上帝mah？
歷代志下 28 11| Taⁿ lín tio̍h聽我講，lín所掠來lín ê兄弟tio̍h放伊tò去，因為耶和華ê大受氣臨到lín。
歷代志下 28 12| Tùi án-ni， Í-hoat-liân ê首領kúi-nā人，就是Iok-hap-lân ê kiáⁿ A-sat-lī-ngá，Bí-si̍t-lī-boa̍t ê kiáⁿ Pí-lī-ka，Sa-liông ê kiáⁿ Iâ-hi-se-ka，Hap-tek-lâi ê kiáⁿ A-má-sat，起來阻止hiah-ê tùi戰陣tò來ê；
歷代志下 28 13| kā in講，Lín m̄-thang帶所掠ê人入來chia；因為lín所主意ê是beh hō͘阮得罪耶和華，加添阮ê罪過，阮ê過失，因為阮ê過失真大，已經有大受氣臨到以色列lah。
歷代志下 28 14| Tùi án-ni， kia̍h ke-si ê人，將in所掠ê人，所搶ê物，放tī hiah-ê首領kap會眾ê面前。
歷代志下 28 15| 頂面hiah-ê記名ê人就起來，hō͘受掠ê人來，其中有thǹg-theh-ê，就tùi所搶來ê物中，the̍h衫hō͘ in穿，koh用鞋hō͘ in；koh hō͘ in lim食，用油抹in；其中軟弱ê，就hō͘ in騎驢，送到棗樹城，耶利哥，in ê兄弟hia；後來就tò去撒馬利亞。
歷代志下 28 16| Hit時A-hap-su王差使者去見亞述hiah-ê王，求in幫贊；
歷代志下 28 17| 因為Í-tong人koh來phah猶大，掠百姓去。
歷代志下 28 18| 腓利士人也來侵犯低ê平洋，kap猶大南pêng hiah-ê城，取Pek-sī-be̍k、A-ngá-lûn、Ki-te-lô、So-ko kap伊ê鄉社，Têng-la̍p kap伊ê鄉社；Kīn-só kap伊ê鄉社，就tiàm tī-hia。
歷代志下 28 19| 因為耶和華為tio̍h以色列王A-hap-su ê緣故，hō͘猶大卑微；是因為A-hap-su tī猶大放肆，大得罪耶和華。
歷代志下 28 20| 亞述王Thê-kek-la̍h-pì-nî-sek上來，無援助伊，反tńg窘迫伊。
歷代志下 28 21| A-hap-su tùi耶和華ê殿，kap王宮，kap首領ê家，the̍h出財寶hō͘亞述王；總是lóng無利益伊。
歷代志下 28 22| Chit-ê A-hap-su王tī緊急ê時，益發得罪耶和華。
歷代志下 28 23| 因為伊祭祀大馬色ê上帝。就是phah伊ê，講，因為A-lân王ê上帝幫贊伊n，我也祭祀伊，hō͘伊幫贊我。總是hiah-ê上帝hō͘伊kap以色列眾人lóng倒壞。
歷代志下 28 24| A-hap-su聚集上帝殿ê器具，phah破上帝殿內ê器具；koh封鎖耶和華殿ê門；tī耶路撒冷ta̍k-ê oat角起壇。
歷代志下 28 25| Koh tī猶大ta̍k-ê城起山頭壇，燒香hō͘別ê上帝，激動耶和華，伊ê列祖ê上帝ê受氣。
歷代志下 28 26| A-hap-su其餘ê事，kap伊ê行做，tùi頭到尾，lóng記tī猶大kap以色列chiah-ê王ê記錄。
歷代志下 28 27| A-hap-su kap伊ê列祖同睏，埋葬伊tī耶路撒冷城，無hō͘伊入tī以色列chiah-ê王ê墓。伊ê kiáⁿ Hi-se-ka續接伊做王。
歷代志下 29 1| Hi-se-ka坐位ê時，二十五歲，tī耶路撒冷做王共二十九年。伊ê老母名叫A-pí-ngá，是Sat-ka-lī-ngá ê cha-bó͘-kiáⁿ。
歷代志下 29 2| 伊行耶和華所看做好ê事，照伊ê祖大衛一切所行ê。
歷代志下 29 3| Tī元年正月，開耶和華殿ê門，修理伊。
歷代志下 29 4| I召hiah-ê祭司kap利未人來，聚集tī東勢闊ê所在，
歷代志下 29 5| kā in講，利未人ah，tio̍h聽我講；taⁿ lín tio̍h清氣家己，也tio̍h清氣耶和華lín列祖ê上帝ê殿，tùi聖所piàⁿ出hiah-ê污穢。
歷代志下 29 6| 因為咱ê列祖有犯罪，行耶和華咱ê上帝所看做pháiⁿ ê事，離開伊，oa̍t-tńg伊ê面，背耶和華khiā起ê所在。
歷代志下 29 7| In koh關鎖léng廊ê門，phah熄燈火，無tī聖所燒香，獻燒祭，hō͘耶和華以色列ê上帝。
歷代志下 29 8| 所以耶和華受氣臨到猶大kap耶路撒冷，hō͘ in漂流，hō͘人gông-ngia̍h，恥笑，親像lín親目所看見ê。
歷代志下 29 9| 因為án-ni阮ê父公受刀thâi，阮ê kiáⁿ，cha-bó͘-kiáⁿ，kap阮ê bó͘，也hō͘人掠去。
歷代志下 29 10| Taⁿ我ê心beh kap耶和華以色列ê上帝立約，hō͘伊ê大受氣oa̍t-tńg離開咱。
歷代志下 29 11| 我chiah-ê kiáⁿ ah，taⁿ m̄-thang pîn-tōaⁿ，因為耶和華揀lín khiā tī伊ê面前服事伊，擔當職任燒香hō͘伊。
歷代志下 29 12| Tùi án-ni，利未人Ko-hat族A-má-sài ê kiáⁿ Má-hap，A-sat-lī-ngá ê kiáⁿ約珥，Bí-la̍h-lī族A-pek-tí ê kiáⁿ Ki-sū，Iâ-hap-lī-le̍k ê kiáⁿ A-sat-lī-ngá，Kek-siūⁿ族Sin-má ê kiáⁿ Iok-a，Iok-a ê kiáⁿ I-tiān；
歷代志下 29 13| Í-lī-sat-hoán ê族Sin-lī kap Iâ-lī，A-sat族Sat-ka-lī-ngá，kap Má-thàm-ngá；
歷代志下 29 14| Hi-bān族Iâ-iat kap Sī-múi，Iâ-tō͘-tùn族Sī-má-ngá kap O͘-siat，lóng起來；
歷代志下 29 15| 聚集in ê兄弟，清氣家己，照王thàn耶和華ê話所命令ê，入去洗清耶和華ê殿。
歷代志下 29 16| 祭司入耶和華殿ê內面beh洗清伊，將耶和華殿內所有ê污穢帶出去到耶和華殿ê院；利未人接伊，帶去外面到Khip-lûn溪。
歷代志下 29 17| Tùi正月初一日起手行清氣ê事，hit月ê初八日chiah到耶和華ê léng廊，八日久清氣耶和華ê殿，到正月十六日就明白。
歷代志下 29 18| Tùi án-ni，in入去見Hi-se-ka王講，阮已經將耶和華ê kui間殿，kap燒祭ê壇，以及伊ê器具，排列餅ê桌，kap伊ê器具，lóng洗清。
歷代志下 29 19| Koh A-hap-su王坐位犯罪ê時所棄sak ê器具，阮lóng備辦，koh清氣伊。看ah，taⁿ lóng tī耶和華ê壇前。
歷代志下 29 20| Hi-se-ka王透早起來，聚集城內ê首領，lóng上耶和華ê殿。
歷代志下 29 21| In牽七隻牛káng，七隻羊káng，七隻綿羊á，七隻山羊káng，beh為國，為聖所，為猶大，獻做贖罪ê祭。王命令亞倫ê kiáⁿ孫hiah-ê祭司，獻in tī耶和華ê壇。
歷代志下 29 22| In就thâi牛káng，祭司接hit-ê血，hiù tī壇裡；也thâi羊káng，用血hiù tī壇裡；koh thâi綿羊á，也用血hiù tī壇裡；
歷代志下 29 23| 用hiah-ê做贖罪祭ê山羊káng，牽到王kap會眾ê面前，in就按手tī hit頂面。
歷代志下 29 24| 祭司thâi伊，用in ê血做贖罪ê祭tī壇裡，為以色列眾人贖罪；因為王命令tio̍h用燒祭，kap贖罪祭為以色列眾人來獻。
歷代志下 29 25| 王koh派利未人tī耶和華ê殿the̍h鈸、瑟、琴，照大衛，kap王ê先見Ka-tek，kap先知Ná-tan，所命令ê；因為耶和華有託重伊hiah-ê先知命令in án-ni。
歷代志下 29 26| 利未人the̍h大衛ê樂器，祭司kia̍h號頭，相kap teh khiā。
歷代志下 29 27| Hi-se-ka命令獻燒祭tī壇裡，燒祭一下獻，就唱o-ló耶和華ê歌，用號頭，koh用以色列王大衛ê樂器來和伊。
歷代志下 29 28| 會眾lóng敬拜，唱歌ê唱伊，pûn號頭ê pûn伊；án-ni到燒祭獻明白。
歷代志下 29 29| 獻明白，王kap一切相kap tī-teh ê人，lóng àⁿ頭敬拜。
歷代志下 29 30| Hi-se-ka王kap hiah-ê首領，koh命令利未人用大衛kap先見A-sat ê詩，o-ló耶和華；in就歡喜，吟詩o-ló，àⁿ頭敬拜。
歷代志下 29 31| Hi-se-ka就應講，Lín已經家己分別歸hō͘耶和華，tio̍h近前來帶祭物kap謝恩祭到耶和華ê殿；會眾就帶祭物kap謝恩祭來；見若甘心樂意ê也帶燒祭來。
歷代志下 29 32| 會眾所獻燒祭ê額，計共牛káng七十隻，羊káng一百隻，綿羊á兩百隻，chiah-ê lóng是做燒祭獻hō͘耶和華ê。
歷代志下 29 33| Koh有分別做聖ê物，牛káng六百隻，綿羊三千隻。
歷代志下 29 34| 總是祭司siuⁿ少，bōe會一盡剝(pak)hiah-ê燒祭cheng-siⁿ ê皮，所以in ê兄弟利未人幫贊伊n到hit-ê tāi-chì明白，koh thèng候hiah-ê祭司家己清氣；因為利未人誠心家己清氣，贏過祭司。
歷代志下 29 35| 燒祭kap謝恩祭ê油，kap ta̍k號燒祭所配ê灌奠，真chōe。Án-ni，耶和華殿內ê事照次序排列。
歷代志下 29 36| Hi-se-ka kap眾百姓歡喜，因為上帝替百姓所備辦ê，因為chit-ê事忽然成。
歷代志下 30 1| Hi-se-ka差人到以色列kap猶大遍地，koh寫phoe hō͘ Í-hoat-lian5kap Má-ná-se，ài in到耶路撒冷耶和華ê殿，守pôaⁿ過節服事耶和華以色列ê上帝。
歷代志下 30 2| 因為王kap伊ê首領，kap tī耶路撒冷ê會眾，已經相kap議論，beh tī二月守pôaⁿ過節。
歷代志下 30 3| Hit時in bōe會守，因為家己清氣ê祭司iáu無夠額，百姓也無有聚集tī耶路撒冷。
歷代志下 30 4| 王kap會眾lóng看chit-ê tāi-chì做好。
歷代志下 30 5| 就定tio̍h命令，宣布tī以色列全地，tùi別是巴到Tàn，hō͘ in lóng來，tī耶路撒冷守pôaⁿ過節服事耶和華以色列ê上帝；因為百姓平素無chōe-chōe人照所寫ê規例來守伊。
歷代志下 30 6| 走文書ê帶王kap伊hiah-ê首領ê phoe，遍行以色列kap猶大地，照王ê命令，講，以色列人ah，lín tio̍h koh歸向亞伯拉罕、以撒，以色列ê上帝耶和華，伊就beh歸向lín，就是脫離亞述hiah-ê王ê手所chhun ê百姓。
歷代志下 30 7| Lín m̄-thang親像lín ê列祖，kap lín ê兄弟，in干犯耶和華in列祖ê上帝，致到伊hō͘ in tú-tio̍h滅無，親像lín所看見ê。
歷代志下 30 8| Taⁿ m̄-thang親像lín ê列祖來硬頷頸；tio̍h獻家己hō͘耶和華，入伊ê聖所，就是伊永遠分別做聖ê；koh tio̍h服事耶和華lín ê上帝，thang hō͘伊ê大受氣oa̍t-tńg離開lín。
歷代志下 30 9| 因為lín若歸向耶和華，就lín ê兄弟kap lín ê kiáⁿ兒beh tī掠in ê人ê面前得tio̍h憐憫，thang koh tò來chit所在；因為耶和華lín ê上帝是慈悲憐憫；lín若歸向伊，伊的確無oa̍t伊ê面m̄看lín。
歷代志下 30 10| 走文書ê一城過一城，遍行Í-hoat-liân、Má-ná-se，到Se-pò͘-lûn；但是hiah-ê人恥笑in，譏刺in。
歷代志下 30 11| 總是A-siat、Má-ná-se、Se-pò͘-lûn ê中間，也有人家己謙卑，來到耶路撒冷。
歷代志下 30 12| 上帝也感動猶大人，hō͘ in一心thàn王kap hiah-ê首領照耶和華ê話所出ê命令。
歷代志下 30 13| 二月，有chōe-chōe人聚集tī耶路撒冷，成做真大ê會，beh守除酵節。
歷代志下 30 14| In起來，一盡除去耶路撒冷所有ê壇，kap燒香ê壇，hiat tī Khip-lûn溪。
歷代志下 30 15| 二月十四日thâi pôaⁿ過節ê羊á，祭司kap利未人家己見笑，清氣家己，帶燒祭到耶和華ê殿。
歷代志下 30 16| 照上帝ê奴僕摩西ê律法，照例ta̍k人khiā伊ê位；祭司將in tùi利未人ê手接血來hiù伊。
歷代志下 30 17| 會中有chōe-chōe人無清氣家己，所以託利未人替一切無清氣ê人thâi pôaⁿ過節ê羊á，hō͘ in tī耶和華ê面前成做清氣。
歷代志下 30 18| 因為Í-hoat-liân、Má-ná-se、Í-sat-ka、Se-pò͘-lûn，有chōe-chōe人無清氣家己；總是in也食pôaⁿ過節，無合所記載ê例。
歷代志下 30 19| 因為Hi-se-ka替in祈禱，講，見若有決斷ê心chhē上帝，就是耶和華in列祖ê上帝，雖然無照聖所清氣ê禮家己清氣，求至好ê耶和華也赦免in。
歷代志下 30 20| 耶和華聽Hi-se-ka祈禱，就醫好百姓。
歷代志下 30 21| Tòa tī耶路撒冷ê以色列人大大歡喜，守除酵節七日久；利未人kap祭司日日o-ló耶和華，用響亮ê樂器o-ló耶和華。
歷代志下 30 22| Hi-se-ka安慰一切gâu服事耶和華ê利未人。Tùi án-ni，眾人食節筵七日，獻謝恩祭，koh認罪tī耶和華in列祖ê上帝ê面前。
歷代志下 30 23| 全會議論beh koh守節七日。Tùi án-ni，歡喜koh守七日。
歷代志下 30 24| 因為猶大王Hi-se-ka送會眾牛káng一千隻，羊七千隻，做祭物。眾首領也送會眾牛káng一千隻，羊一萬隻。Koh chōe-chōe祭司家己清氣。
歷代志下 30 25| 猶大會眾kap祭司利未人，kap hiah-ê tùi以色列來ê會眾，以及hiah-ê tùi以色列地來ê出外人，kap khiā起tī猶大ê出外人，lóng歡喜快樂。
歷代志下 30 26| Tùi án-ni，tī耶路撒冷大歡喜，因為tùi以色列王大衛ê kiáⁿ所羅門ê時，tī耶路撒冷bē-bat有án-ni。
歷代志下 30 27| Hit時祭司利未人起來，kā百姓祝福；in ê聲得tio̍h聽見，in ê祈禱透到伊khiā起ê聖所，到tī天裡。
歷代志下 31 1| Chiah-ê tāi-chì lóng明白，tī-hia ê以色列眾人出去，到猶大hiah-ê城，phah碎柱像，剉斷hiah-ê A-sià-la̍h；koh tī猶大、便雅憫、Í-hoat-liân、Má-ná-se遍地，拆毀山頭壇kap祭壇，到一盡滅伊。Tùi án-ni，以色列眾人ta̍k-ê tò去in ê業，到in ê本城。
歷代志下 31 2| Hi-se-ka設立祭司利未人ê班列，照in ê班列，各照in ê職份，祭司kap利未人獻燒祭謝恩祭，koh tī耶和華hiah-ê營ê門內服事、感謝、o-ló。
歷代志下 31 3| Koh對伊ê產業中定tio̍h王ê份額做燒祭，就是早暗ê燒祭，kap hiah-ê安歇日，月ê初一，kap節期ê燒祭；lóng是照耶和華律法所記載ê。
歷代志下 31 4| Koh吩咐tiàm tī耶路撒冷ê百姓供給祭司kap利未人應該得tio̍h ê份額，hō͘ in專務耶和華ê律法。
歷代志下 31 5| 命令一下出，以色列人就帶chōe-chōe起頭熟ê五穀、酒、油、蜜，kap田裡所出ê；koh用ta̍k項物ê十份一帶真chōe來。
歷代志下 31 6| Tiàm猶大chiah-ê城ê以色列人kap猶大人，也牽牛羊ê十份一來；koh帶分別做聖歸hō͘耶和華in ê上帝ê物十份一，疊一堆一堆。
歷代志下 31 7| Tùi三月起積聚hiah-ê堆，到七月chiah明白。
歷代志下 31 8| Hi-se-ka kap hiah-ê首領來看hiah-ê堆，就o-ló耶和華，祝福伊ê百姓以色列。
歷代志下 31 9| Hi-se-ka 對祭司kap利未人查問hiah-ê堆。
歷代志下 31 10| 屬Sat-tok ê家，祭司頭A-sat-lī-ngá，應講，Tùi百姓帶供給ê物到耶和華ê殿以來，阮食夠額，koh chhun真chōe，因為耶和華賜福伊ê百姓，所chhun-ê到chiah chōe。
歷代志下 31 11| Hi-se-ka吩咐tī耶和華ê殿內備辦粟倉；in就備辦伊。
歷代志下 31 12| In誠實心將禮物kap所抽ê十份一，kap分別做聖ê物，lóng 搬入來。利未人Ko-lâm-ngá辨理chit-ê事；伊ê小弟Sī-múi做幫辦。
歷代志下 31 13| Iâ-iat、A-sat-sè-ngá、Ná-hap、A-sat-hek、Iâ-lī-boa̍t、Iok-sat-poa̍t、Í-lia̍t、I-su-má-ki-ngá、Má-hap、Pí-ná-ngá，lóng是委員，tī Ko-lâm-ngá kap伊ê小弟Sī-múi ê手下；是Hi-se-ka王kap管理上帝ê殿ê A-sat-lī-ngá所派ê。
歷代志下 31 14| 顧東門ê利未人Im-ná ê kiáⁿ Khó-lī，掌管甘心獻hō͘上帝ê物，分發獻hō͘耶和華ê禮物，kap hiah-ê至聖ê物。
歷代志下 31 15| 做伊ê二手ê有I-tiān、Bín-ngá-bín、Iâ-su-a、Sī-má-ngá、A-má-lī-ngá、Sī-ka-nî-ngá，tī祭司chiah-ê城，照班列用實心分發hō͘ in ê兄弟，無論大細lóng hō͘ in。
歷代志下 31 16| 這就是tī hiah-ê記入族譜三歲以上ê ta-po͘丁以外，就是見若入耶和華ê殿ê，照ta̍k日ê份所應該ê，為tio̍h in照班列盡伊ê職來服事。
歷代志下 31 17| Koh祭司照in ê世系記tī族譜，以及利未人tùi二十歲以上，照in ê班列盡in ê職。
歷代志下 31 18| Koh記載tī族譜中ê，in ê細漢ê，in ê bó͘，in ê kiáⁿ，in ê cha-bó͘-kiáⁿ，tī全會中ê；因為in盡職份家己清氣成聖。
歷代志下 31 19| 也為tio̍h亞倫ê kiáⁿ孫，就是tiàm tī in ê城外ê田地ê祭司，tī ta̍k-ê城有記名ê人，來分發in應該得tio̍h ê份額，hō͘祭司ê ta-po͘丁，以及見若記tī族譜ê利未人。
歷代志下 31 20| Hi-se-ka tī猶大遍地án-ni辨理，行善良正直，盡忠tī耶和華伊ê上帝ê面前。
歷代志下 31 21| 見若伊起手所做ê，tī辨理上帝殿ê事，tī律法，tī誡命，來chhē伊ê上帝，lóng專心做伊，來興通。
歷代志下 32 1| Chiah-ê tāi-chì，伊實心行伊以後，亞述王Se-ná-ki-li̍p上來，來深入猶大，紮營圍困chiah-ê堅固ê城，想beh取做家己ê。
歷代志下 32 2| Hi-se-ka看見Se-ná-ki-li̍p已經來，定tio̍h意思beh攻擊耶路撒冷；
歷代志下 32 3| 就kap伊hiah-ê首領以及勇士參詳，beh塞密城外ê水源；in就幫贊伊。
歷代志下 32 4| Tùi án-ni， chōe-chōe百姓聚集，塞密一切ê水源，kap流過hit所在ê溪，講，亞述hiah-ê王來，啥事hō͘伊得tio̍h chōe-chōe水ah？
歷代志下 32 5| Hi-se-ka強伊ê心志，起hit-ê倒壞ê城牆，高到守更樓，koh起一chōa牆tī城外，koh堅固大衛城ê Bí-lô，koh製造chōe-chōe戰器，kap屏牌；
歷代志下 32 6| 設立軍長管理百姓，聚集in到伊hia，tī城門寬闊ê所在，用話安慰in講，
歷代志下 32 7| 強lín ê心，壯lín ê志，莫得因為亞述王kap tè伊ê大軍隊來忍，來驚；因為kap咱tī-teh-ê，比kap in tī-teh-ê khah大；
歷代志下 32 8| kap伊tī-teh-ê是肉體ê手，kap咱tī-teh-ê是耶和華咱ê上帝，伊beh幫贊咱，替咱交戰。百姓就安然靠猶大王Hi-se-ka ê話。
歷代志下 32 9| 後來亞述王Se-ná-ki-li̍p，kap伊ê全軍，攻擊拉結ê時，就差伊ê奴僕到耶路撒冷見猶大王Hi-se-ka kap一切tī耶路撒冷ê猶大人，講，
歷代志下 32 10| 亞述王Se-ná-ki-li̍p án-ni講，Lín óa靠甚麼，chiah tiàm tī耶路撒冷受圍困ah？
歷代志下 32 11| Hi-se-ka講，耶和華咱ê上帝beh救咱脫離亞述王ê手，這kiám m̄是引誘lín，hō͘ lín iau嘴乾來死mah？
歷代志下 32 12| Chit-ê Hi-se-ka kiám m̄是廢無耶和華ê山頭壇，kap伊hiah-ê壇，命令猶大kap耶路撒冷ê人講，Lín tio̍h tī chit-ê壇前敬拜，燒香tī hit頂面？
歷代志下 32 13| 我kap我ê列祖對列國ê百姓所行ê，lín kiám m̄知mah？列邦ê上帝，hit時kiám會救家己ê國脫離我ê手mah？
歷代志下 32 14| 我ê列祖所滅無hiah-ê國，in hiah-ê上帝ê中間是誰能救伊ê國脫離我ê手，就lín ê上帝kiám會救lín脫離我ê手mah？
歷代志下 32 15| 所以莫得hō͘ Hi-se-ka án-ni騙lín，引誘lín，也莫得信伊；因為無一邦一國ê上帝能救伊ê百姓脫離我ê手，脫離我ê列祖ê手；何況lín ê上帝，kiám會救lín脫離我ê手？
歷代志下 32 16| Se-ná-ki-li̍p ê人臣iáu koh講譭謗耶和華上帝kap伊ê奴僕Hi-se-ka ê話。
歷代志下 32 17| Koh寫phoe謗瀆耶和華以色列ê上帝，譏刺伊講，列邦ê百姓ê上帝既然bōe會救伊ê百姓脫離我ê手，Hi-se-ka ê上帝也bōe會救伊ê百姓脫離我ê手。
歷代志下 32 18| 伊hiah-ê人臣用猶大ê腔口，大聲叫hiah-ê tī城牆頂ê耶路撒冷人，beh hō͘ in驚，擾亂in，thang取hit-ê城。
歷代志下 32 19| In講論耶路撒冷ê上帝，親像講論世上hiah-ê百姓ê上帝，人ê手所造ê一樣。
歷代志下 32 20| Hi-se-ka王kap A-mô͘-su ê kiáⁿ先知以賽亞，因為án-ni祈禱，ǹg天求叫。
歷代志下 32 21| 耶和華就差一個使者入亞述王ê營中，一盡滅hiah-ê大能力ê勇士，以及hiah-ê首領軍長；亞述王滿面見笑tò去本國；入伊ê上帝ê廟內，有伊親生ê kiáⁿ tī-hia用刀thâi死伊。
歷代志下 32 22| Án-ni耶和華救Hi-se-ka kap耶路撒冷khiā起ê百姓脫離亞述王Se-ná-ki-li̍p ê手，也脫離一切對敵ê手，koh hō͘ in四圍平安。
歷代志下 32 23| 有chōe-chōe人帶禮物到耶路撒冷，獻hō͘耶和華，koh將寶物送猶大王Hi-se-ka。Chit-tia̍p了後，Hi-se-ka hō͘列邦看伊做尊大。
歷代志下 32 24| Hit時Hi-se-ka破病得beh死，就祈禱耶和華，耶和華kā伊講，koh hō͘伊一個兆頭。
歷代志下 32 25| 總是Hi-se-ka無照伊所得tio̍h ê恩典來報答；因為伊心內驕傲；所以有受氣到tī伊kap猶大kap耶路撒冷。
歷代志下 32 26| 總是Hi-se-ka kap耶路撒冷khiā起ê百姓，因為心驕傲就家己謙卑，致到耶和華ê受氣tī Hi-se-ka tī-teh ê日無夠tī in。
歷代志下 32 27| Hi-se-ka有chōe-chōe貨財kap大榮光，為家己起府庫，收khǹg金銀、寶石、香料、屏牌，kap ta̍k樣ê寶器；
歷代志下 32 28| koh為tio̍h所出ê五穀新酒kap油起庫房；koh為tio̍h ta̍k樣ê cheng-siⁿ搭草坪，起羊寮。
歷代志下 32 29| Koh為家己起城，koh有chōe-chōe牛群、羊群，因為上帝賞賜伊財產真chōe。
歷代志下 32 30| Chit-ê Hi-se-ka也塞密Ki-hùn頂面ê水泉，引水hō͘伊落來，流到大衛城ê西pêng。Hi-se-ka見所行ê無m̄興通。
歷代志下 32 31| 總是巴比倫hiah-ê首領差使者來伊hia，beh問國內所有ê奇事；tī chit-ê事上帝離開伊，beh試驗伊，thang知伊心內一盡所有ê。
歷代志下 32 32| Hi-se-ka其餘ê事，kap伊ê好所行，lóng記tī A-mô͘-su ê kiáⁿ先知以賽亞默示ê冊，kap猶大以色列chiah-ê王ê記錄。
歷代志下 32 33| Hi-se-ka kap伊ê列祖同睏，埋葬tī大衛ê kiáⁿ孫墳墓khah-高ê所在；伊死ê時，猶大人kap耶路撒冷khiā起ê百姓，lóng尊敬伊。伊ê kiáⁿ Má-ná-se續接伊做王。
歷代志下 33 1| Má-ná-se坐位ê時，十二歲，tī耶路撒冷做王共五十五年。
歷代志下 33 2| 伊行耶和華所看做pháiⁿ ê事，學外邦人所行可惡ê事，就是耶和華tī以色列ê面前所趕出ê。
歷代志下 33 3| 因為伊ê老父Hi-se-ka所毀壞ê山頭壇伊koh起伊，koh為hiah-ê Pa-le̍k起壇，做A-su-tha-lio̍k；koh敬拜天頂ê萬象來服事伊。
歷代志下 33 4| Tī耶和華ê殿內起kúi-nā ê壇；耶和華bat kí chit-ê殿講，我ê名beh永遠tī耶路撒冷。
歷代志下 33 5| 伊tī耶和華ê殿兩個院內，為tio̍h天頂ê萬象起壇。
歷代志下 33 6| Koh tī Piān-him-lùn ê山谷，hō͘伊ê kiáⁿ兒經過火，koh看兆頭，用法術，做徼(khiò)，用跳童ê，請司公，行chōe-chōe耶和華所看做pháiⁿ ê事，激伊受氣。
歷代志下 33 7| Koh tī上帝ê殿內，chhāi伊所造雕刻ê像，chit間殿是上帝bat對大衛kap伊ê kiáⁿ所羅門kí伊來講，chit間殿kap耶路撒冷就是我tī以色列眾支派中所揀ê，我beh安置我ê名tī-hia到永遠。
歷代志下 33 8| 以色列人若執守來行我一切所命令in ê，就是我託摩西所傳一切ê法度，律例，禮儀，我就無koh移徙in ê腳離開我所定tio̍h hō͘ lín列祖ê地。
歷代志下 33 9| Má-ná-se迷惑猶大kap耶路撒冷khiā起ê百姓，致到in行pháiⁿ比耶和華tī以色列人ê面前所滅ê列國koh-khah傷重。
歷代志下 33 10| 耶和華吩咐Má-ná-se kap伊ê百姓，總是in無beh聽。
歷代志下 33 11| 所以耶和華hō͘亞述王ê軍長來攻擊in，用鉤鉤tio̍h Má-ná-se，用銅鏈縛伊，帶到巴比倫。
歷代志下 33 12| 伊tī患難ê時，就懇求耶和華伊ê上帝，koh tī伊ê列祖ê上帝ê面前極其謙卑。
歷代志下 33 13| 伊求叫伊，上帝准伊所求，聽伊祈禱，hō͘伊tò來耶路撒冷，猶原坐伊ê國位；Má-ná-se chiah知耶和華是上帝。
歷代志下 33 14| Chit-tia̍p了後，Má-ná-se起牆tī大衛ê城外，tī Ki-hùn ê西pêng，tī山谷內，到魚門ê門口，圍se̍h Gô-húi-le̍k，牆起真高，koh設立軍長tī猶大hiah-ê堅固ê城內。
歷代志下 33 15| Koh tùi耶和華ê殿除去hiah-ê外邦ê上帝kap偶像；koh tī耶和華殿ê山，kap耶路撒冷所起hiah-ê壇，lóng hiat tī城外。
歷代志下 33 16| Koh起耶和華ê祭壇，tī壇頂獻謝恩祭，感謝祭，命令猶大人服事耶和華以色列ê上帝。
歷代志下 33 17| 總是百姓猶原tī山頭壇獻祭，獨獨獻hō͘耶和華伊ê上帝nā-tiāⁿ。
歷代志下 33 18| Má-ná-se其餘ê事，kap伊祈禱上帝ê話，kap先見奉耶和華以色列ê上帝ê名對伊講hiah-ê話，lóng記tī以色列chiah-ê王ê記錄。
歷代志下 33 19| 伊ê祈禱，kap上帝怎樣允准伊，伊bē謙卑以前ê罪過過失，kap起山頭壇，設立hiah-ê A-sià-la̍h kap雕刻偶像hiah-ê所在，lóng記tī Hô-sài ê史記。
歷代志下 33 20| Má-ná-se kap伊ê列祖同睏，埋葬tī家己ê宮內；伊ê kiáⁿ A-bûn續接伊做王。
歷代志下 33 21| A-bûn坐位ê時，二十二歲，tī耶路撒冷做王歷過兩年。
歷代志下 33 22| 伊行耶和華所看做pháiⁿ ê事，學伊ê老父Má-ná-se所做ê，A-bûn祭祀伊ê老父Má-ná-se所造hiah-ê雕刻ê偶像來服事伊。
歷代志下 33 23| 無家己謙卑tī耶和華ê面前，親像伊ê老父Má-ná-se ê家己謙卑；chit-ê A-bûn ná久ná犯罪。
歷代志下 33 24| 伊ê人臣背叛伊，thâi死伊tī王宮內。
歷代志下 33 25| 總是國民thâi死hiah-ê背叛A-bûn王ê人；國民就設立伊ê kiáⁿ約西亞續接伊做王。
歷代志下 34 1| 約西亞坐位ê時，八歲，tī耶路撒冷做王共三十一年。
歷代志下 34 2| 伊行耶和華所看做好ê事，行伊ê祖大衛一切ê路，無偏左右。
歷代志下 34 3| I做王第八年，iáu-kú少年，起頭chhē伊ê祖大衛ê上帝；到十二年起頭清氣猶大kap耶路撒冷，除去山頭壇，kap hiah-ê A-sià-la̍h，雕刻ê像kap鑄造ê像。
歷代志下 34 4| In tī伊ê面前毀壞hiah-ê Pa-le̍k ê壇，伊剉斷壇頂高高ê日像，koh phah碎hiah-ê A-sià-la̍h kap雕刻ê像，kap鑄 ê偶像，搥伊做粉，掖tī bat祭祀伊ê ê墓；
歷代志下 34 5| 將in ê祭司ê骨頭燒 tī in ê壇頂，清氣猶大kap耶路撒冷。
歷代志下 34 6| Tī Má-ná-se，Í-hoat-liân、西門，到tī Ná-hut-tha-lī hiah-ê城，kap四圍破壞ê所在，lóng也án-ni行。
歷代志下 34 7| Koh拆毀祭壇，phah碎A-sià-la̍h kap雕刻ê像成做粉，剉斷以色列遍地所有ê日像，就tò去耶路撒冷。
歷代志下 34 8| 約西亞王十八年，清氣地清氣殿以後，就差 A-sat-lī-ngá ê kiáⁿ Sa-hoan，城守Má-se-ngá，史官Iok-hap-su ê kiáⁿ Iok-a，去修理耶和華伊ê上帝ê殿。
歷代志下 34 9| In就去見祭司頭Hi-le̍k-ka，將所有獻tī上帝殿ê銀交伊；chit-ê銀是顧門ê利未人，tùi Má-ná-se、Í-hoat-liân，kap一切以色列chhun ê人，以及猶大，便雅憫眾人，kap耶路撒冷khiā起ê百姓收來ê。
歷代志下 34 10| In將hit-ê銀交hō͘管理耶和華殿做工人ê手，轉交耶和華殿做工ê人修理殿hō͘伊好勢。
歷代志下 34 11| 就是交hō͘木匠，起造ê，hō͘ in買過phah ê石，kap連絡ê柴料，修理猶大王所毀壞hiah-ê厝。
歷代志下 34 12| Hiah-ê人盡忠做工；督工ê是利未人Bí-la̍h-lī ê kiáⁿ孫Ngá-hap、Gô-pa-tí；督催ê是Ko-hat ê kiáⁿ孫撒迦利亞、Bí-su-lân，koh有作樂ê利未人。
歷代志下 34 13| In也管理hiah-ê擔teh ê人，督催一切做工ê，無論做甚麼工；利未人有ê做書記，做有司，做管門ê。
歷代志下 34 14| In將所有獻tī耶和華殿ê銀帶出去ê時，祭司Hi-le̍k-ka偶然得tio̍h摩西所傳耶和華律法ê冊。
歷代志下 34 15| Hi-le̍k-ka 應書記Sa-hoan講，我tī耶和華殿內偶然得tio̍h律法ê冊。Hi-le̍k-ka就將冊交hō͘ Sa-hoan。
歷代志下 34 16| Sa-hoan就帶冊去王hia，koh回覆王講，見若你所託重你ê奴僕ê in teh做伊。
歷代志下 34 17| 所得tio̍h tī耶和華殿ê銀lóng piàⁿ出來，交hō͘督工ê，kap做工人ê手。
歷代志下 34 18| 書記Sa-hoan koh 對王講，祭司Hi-le̍k-ka有the̍h一本冊hō͘我；Sa-hoan tī王ê面前摘讀伊。
歷代志下 34 19| 王聽見律法ê話，就拆裂伊ê衫。
歷代志下 34 20| 王吩咐Hi-le̍k-ka kap Sa-hoan ê kiáⁿ A-hi-kam，Bí-ka ê kiáⁿ A-pí-tùn，書記Sa-hoan，kap王ê近臣A-sat-ngá，講，
歷代志下 34 21| Lín去為我，為以色列kap猶大所留ê百姓，將所拾tio̍h chit本冊ê話問耶和華；因為耶和華ê受氣大大piàⁿ落tī咱，是為tio̍h咱ê列祖無守耶和華ê話，無照chit本冊一切所記載ê去行。
歷代志下 34 22| Tùi án-ni，Hi-le̍k-ka kap王所託ê人，lóng去見女先知Hō͘-le̍k-tāi；伊是Hap-su-la̍h ê孫，Tô-khó-hap ê kiáⁿ，管理禮服hit-ê Sa-liông ê bó͘。伊tiàm tī耶路撒冷第二區；in將chit-ê意思kā伊講。
歷代志下 34 23| 伊應in講，耶和華以色列ê上帝án-ni講，lín去回覆hit-ê 差 lín來見我ê人講，
歷代志下 34 24| 耶和華án-ni講，看ah，我beh降災厄tī chit所在，以及tī-chia khiā起ê百姓，就是in讀tī猶大王面前ê冊所記載hiah-ê咒詛。
歷代志下 34 25| 因為in棄sak我，燒香tī別ê上帝，用in ê手所做ê激我ê受氣；所以我ê大受氣piàⁿ落tī chit所在，無soah。
歷代志下 34 26| 總是差 lín來問耶和華ê猶大王，lín tio̍h án-ni kā伊講，耶和華以色列ê上帝án-ni講，論到你所聽見ê話，
歷代志下 34 27| 你ê心就軟，家己謙卑tī上帝ê面前，因為你聽見伊所講攻擊chit所在kap tī-chia khiā起ê百姓ê話，hit時你tī我ê面前家己謙卑，koh拆裂你ê衫，tī我ê面前啼哭，我已經聽見你；這是耶和華講ê。
歷代志下 34 28| 我beh hō͘你歸你ê列祖，你beh平安歸墓；我所beh降落tī chit所在kap tī-chia khiā起ê百姓一切ê災厄，你ê目睭的確bōe看見。In就倒tńg去回覆王。
歷代志下 34 29| 王就差人聚集猶大kap耶路撒冷ê眾長老。
歷代志下 34 30| 王就上去耶和華ê殿；猶大眾人kap khiā起耶路撒冷ê百姓，kap祭司利未人，kap眾百姓，無論大細，lóng kap伊去。王就將耶和華殿內偶然得tio̍h約ê冊，一切ê話讀hō͘ in聽。
歷代志下 34 31| 王khiā tī伊ê位，tī耶和華ê面前立約，beh盡心盡性順thàn耶和華，守伊ê誡命，kap干證ê話，kap律例，來成chit本冊所記立約ê話。
歷代志下 34 32| 伊hō͘耶路撒冷kap便雅憫所有ê百姓lóng承認chit-ê約；Tùi án-ni，耶路撒冷khiā起ê百姓照上帝ê約來行，就是in列祖ê上帝。
歷代志下 34 33| 約西亞將屬以色列人hiah-ê地，一切可惡ê lóng除去，koh hō͘所有tī以色列ê人服事耶和華in ê上帝。當約西亞tī-teh ê日，百姓thàn耶和華in列祖ê上帝，lóng無離開。
歷代志下 35 1| 約西亞tī耶路撒冷守pôaⁿ過節服事耶和華；正月十四日，百姓thâi pôaⁿ過節ê羊á。
歷代志下 35 2| 王派chiah-ê祭司當in ê職，koh勉勵in做耶和華殿ê工。
歷代志下 35 3| Koh 對 hiah-ê歸tī耶和華做聖，教示以色列人ê利未人，講，Lín tio̍h將聖ê約櫃hē tī以色列王大衛ê kiáⁿ所羅門所起ê殿內，m̄免lín用肩頭扛。Taⁿ lín tio̍h服事耶和華lín ê上帝，kap伊ê百姓以色列。
歷代志下 35 4| Lín tio̍h家己備辦，照lín ê宗族，lín ê班列thàn以色列王大衛所記ê，kap伊ê kiáⁿ所羅門所記ê。
歷代志下 35 5| Khiā tī聖ê所在照lín ê兄弟就是chit-ê百姓宗族ê房頭，tio̍h有利未人宗族ê一組來服事伊。
歷代志下 35 6| Tio̍h thâi pôaⁿ過節ê羊羔，家己清氣；為tio̍h lín ê兄弟備辦好勢，thang照耶和華託摩西所講ê來行。
歷代志下 35 7| 約西亞tùi kui群ê中間，綿羊á kap山羊á共三萬隻kap牛káng三千隻hō͘ lóng總相kap tī-teh ê百姓做pôaⁿ過節ê物。Chiah-ê是tùi王ê產業取ê。
歷代志下 35 8| 伊hiah-ê首領也歡喜出hō͘百姓kap祭司kap利未人。Hiah-ê管理上帝ê殿ê Hi-le̍k-ka、撒迦利亞、Iâ-iat，用羊á兩千六百隻，牛三百隻，hō͘祭司做pôaⁿ過節ê祭。
歷代志下 35 9| 利未人hiah-ê頭目Ko-lâm-ngá，kap伊ê兄弟Sī-má-ngá、Ná-thán-gia̍p，kap Hap-sa-pí-ngá、Iâ-lī、Iok-sat-poa̍t，用羊á五千隻，牛五百隻，hō͘利未人做pôaⁿ過節ê祭物。
歷代志下 35 10| Án-ni服事ê tāi-chì lóng備辦便。祭司khiā tī伊ê位，利未人khiā tī in ê班列，照王所命令ê。
歷代志下 35 11| In thâi pôaⁿ過節ê羊á，祭司tùi in ê手接血來hiù，利未人剝hiah-ê皮；
歷代志下 35 12| 也將燒祭移徙伊，thang照百姓宗族ê房頭分hō͘ in thang獻hō͘耶和華，照摩西ê冊所記ê；處置hiah-ê牛也是án-ni。
歷代志下 35 13| In照定tio̍h ê例，用火pek pôaⁿ過節ê羊á；hiah-ê祭物用鼎，用鍋，用缽(poah)，煮伊；緊緊帶去hō͘眾百姓。
歷代志下 35 14| 然後為家己kap祭司備辦，因為祭司亞倫ê kiáⁿ孫專務獻燒祭kap油，到ê-hng。所以利未人為家己，也為祭司亞倫ê kiáⁿ孫備辦伊。
歷代志下 35 15| 唱歌ê A-sat ê kiáⁿ孫，khiā tī in ê位，照大衛、A-sat、Hi-bān，kap王ê先見ê Iâ-tō͘-tùn所命令；顧門ê人顧守ta̍k-ê門；in m̄免離開in ê工，因為in ê兄弟利未人替in備辦。
歷代志下 35 16| 當hit日，服事耶和華ê tāi-chì lóng備辦，也守pôaⁿ過節，也獻燒祭tī耶和華ê壇，照約西亞王所命令。
歷代志下 35 17| Hit時相kap tī-hia ê以色列人守pôaⁿ過節，也守除酵節歷過七日。
歷代志下 35 18| Tùi先知撒母耳ê日以後，tī以色列中無有親像chit-tia̍p所守ê pôaⁿ過節；koh以色列列王也lóng無守pôaⁿ過節親像約西亞，kap祭司kap利未人，以及相kap tī-teh ê猶大kap以色列人kap耶路撒冷khiā起ê百姓所守ê。
歷代志下 35 19| Tī約西亞做王十八年，就守chit-ê pôaⁿ過節。
歷代志下 35 20| Chiah-ê tāi-chì以後，約西亞已經修整殿明白，有埃及王Nî-ko上來，beh phah Pek-la̍h河邊ê Ka-ki-bí-si。約西亞出去抵擋伊。
歷代志下 35 21| 伊差使者來見約西亞講，猶大王ah，我kap你甚麼干涉？我今á日來m̄是beh攻擊你，就是beh攻擊kap我交戰ê家；koh上帝吩咐我tio̍h趕緊，你莫得chhap上帝ê事，免得伊剿滅你；因為上帝kap我tī-teh。
歷代志下 35 22| 總是約西亞m̄肯oa̍t-tńg離開伊，改妝beh kap伊交戰，m̄聽上帝託Nî-ko所講出ê話，就來到Bí-kiat-to ê山谷交戰。
歷代志下 35 23| 射箭ê人射tio̍h約西亞王；王對伊ê人臣講，帶我出去，因為我受重傷lah。
歷代志下 35 24| 伊ê人臣扶伊出hit張車，hē tī伊第二張車，載伊到耶路撒冷；伊就死，埋葬伊tī伊ê列祖hiah-ê墓。猶大kap耶路撒冷lóng為tio̍h約西亞悲哀。
歷代志下 35 25| 耶利米為約西亞哀傷；hiah-ê唱歌ê男女tī in ê哀詞lóng有講起約西亞到tī今á日；koh tī以色列中用chiah-ê做定tio̍h ê例。看ah，hiah-ê lóng記tī哀詞中。
歷代志下 35 26| 約西亞其餘ê事，kap伊照耶和華律法所記來行ê好事；
歷代志下 35 27| kap伊對頭到尾所行ê事，看ah，lóng記tī以色列kap猶大列王ê記錄。
歷代志下 36 1| 國民用約西亞ê kiáⁿ Iok-hap-su設立做王，tī耶路撒冷續接伊ê老父。
歷代志下 36 2| Iok-hap-su坐位ê時，二十三歲，tī耶路撒冷做王歷過三月日。
歷代志下 36 3| 埃及王tī耶路撒冷廢伊，koh罰hit國進貢銀一百tha-liân-tek，金一tha-liân-tek。
歷代志下 36 4| 埃及王設立伊ê兄Í-lī-ngá-敬做猶大kap耶路撒冷ê王，換伊ê名叫Iok-ngá-kèng；Nî-ko帶伊ê小弟Iok-hap-su到埃及。
歷代志下 36 5| Iok-ngá-kèng坐位ê時，二十五歲，tī耶路撒冷做王共十一年；行耶和華伊ê上帝所看做pháiⁿ ê事。
歷代志下 36 6| 巴比倫王Nî-pò͘-kah-nî-sat 上來攻擊伊，用銅鏈縛伊，beh帶伊到巴比倫。
歷代志下 36 7| Nî-pò͘-kah-nî-sat koh將耶和華殿內ê器具帶到巴比倫，hē tī巴比倫伊ê廟內。
歷代志下 36 8| Iok-ngá-kèng其餘ê事，kap伊所行可惡ê事，kap伊ê不正，lóng記tī以色列kap猶大列王ê記錄。伊ê kiáⁿ Iok-ngá-kun續接伊做王。
歷代志下 36 9| Iok-ngá-kun坐位ê時，八歲，tī耶路撒冷做王三月日連十日；行耶和華所看做pháiⁿ ê事。
歷代志下 36 10| Kè年 Nî-pò͘-kah-nî-sat差人帶伊kap耶和華殿內hiah-ê寶貝ê器具到巴比倫；就設立伊ê叔Se-tí-ka做猶大kap耶路撒冷ê王。
歷代志下 36 11| Se-tí-ka坐位ê時，二十一歲，tī耶路撒冷做王共十一年。
歷代志下 36 12| 伊行耶和華伊ê上帝所看做pháiⁿ ê事；先知耶利米用耶和華所吩咐ê傳hō͘伊，伊猶原無家己謙卑tī伊ê面前。
歷代志下 36 13| Nî-pò͘-kah-nî-sat王bat kah伊kí上帝來chiù-chōa；總是伊背叛，硬伊ê頷頸，固執伊ê心，m̄歸順耶和華以色列ê上帝。
歷代志下 36 14| Koh hiah-ê祭司ê頭目kap百姓也犯大罪，學外邦一切可惡ê事，phah lâ-sâm耶和華tī耶路撒冷分別做聖ê殿。
歷代志下 36 15| 耶和華in列祖ê上帝託伊hiah-ê使者，差 in去百姓hia，是透早起來差伊；因為伊憐憫伊ê百姓kap伊khiā起ê所在。
歷代志下 36 16| 總是in恥笑上帝ê使者，藐視伊ê話，譏刺伊ê先知，直到耶和華大受氣伊ê百姓，無法度thang醫治。
歷代志下 36 17| 所以上帝chhōa Ka-le̍k-tí人ê王來攻擊in，tī in聖所ê厝用刀thâi死in ê少年人，無憐憫in少年ê ta-po͘丁，á是在室女，老kap白頭毛ê；上帝將in lóng交tī伊ê手。
歷代志下 36 18| 伊koh將上帝ê殿大細ê器具，kap耶和華殿內ê財寶，以及王kap hiah-ê首領ê財寶，lóng帶到巴比倫。
歷代志下 36 19| In燒上帝ê厝，拆毀耶路撒冷ê城牆，用火燒hiah-ê宮殿，毀壞hiah-ê寶貝ê器具。
歷代志下 36 20| 見若脫離刀劍ê，伊帶in到巴比倫；in做伊kap伊ê kiáⁿ孫ê奴僕，到波斯國興起。
歷代志下 36 21| 這是應驗耶和華託耶利米所講ê話，thèng候土地享受伊ê安歇；因為伊拋荒ê時守安歇，到滿七十年。
歷代志下 36 22| 當波斯王Kó͘-lia̍t元年，因為beh應驗耶和華託耶利米所講ê話，耶和華就激動波斯王Kó͘-lia̍t ê心，hō͘伊宣布tī thong國，koh寫伊，講，
歷代志下 36 23| 波斯王Kó͘-lia̍t án-ni講，天頂ê上帝耶和華將天下ê萬國賞賜我；koh命令我tī猶大ê耶路撒冷kā伊起殿。Lín中間見若做伊ê百姓ê，thang上去，願耶和華伊ê上帝kap伊tī-teh。
以斯拉記 1 1| 當波斯王Kó͘-lia̍t元年，因為beh應驗耶和華託耶利米所講ê話，耶和華就激動波斯王Kó͘-lia̍t ê心，hō͘伊宣布tī thong國，koh寫伊，講，
以斯拉記 1 2| 波斯王Kó͘-lia̍t án-ni講，天頂ê上帝耶和華將天下ê萬國賞賜我，koh命令我tī猶大ê耶路撒冷kā伊起殿。
以斯拉記 1 3| Lín中間見若做伊ê百姓ê，thang上去猶大ê耶路撒冷，tī耶路撒冷koh起耶和華以色列上帝ê殿；願伊ê上帝kap伊tī-teh；伊真正是上帝。
以斯拉記 1 4| 見所chhun ê人，無論寄腳tī甚麼所在，hit所在ê人tio̍h用金銀、財物、cheng-siⁿ，幫贊伊；另外也tio̍h為耶路撒冷上帝ê殿，甘心獻禮物。
以斯拉記 1 5| Tùi án-ni，猶大kap便雅憫ê族長、祭司、利未人，見若hō͘上帝激動伊ê心ê，lóng起來，beh上去耶路撒冷，起耶和華ê殿。
以斯拉記 1 6| In四圍ê人就用銀器，用金、財物、cheng-siⁿ、寶貝，補助in；另外koh有甘心獻ê禮物。
以斯拉記 1 7| Kó͘-lia̍t王也將耶和華殿內ê器具the̍h出來，就是前Nî-pò͘-kah-nî-sat tùi耶路撒冷搬來，hē tī伊hiah-ê上帝ê廟ê。
以斯拉記 1 8| Chiah-ê器具波斯王Kó͘-lia̍t託管庫房ê Bí-thê-lī-ta̍t the̍h出來，點算伊，交hō͘猶大ê首領Siat-pa-sat。
以斯拉記 1 9| In ê數額記tī下面；金盤三十塊，銀盤一千塊，刀二十九支，
以斯拉記 1 10| 金碗三十塊，銀碗第二pān-ê四百一十塊，別樣ê器具一千件；金銀ê器具共五千四百件；
以斯拉記 1 11| 帶受掠ê人tùi巴比倫上到耶路撒冷ê時，Siat-pa-sat將chiah-ê lóng帶上去。
以斯拉記 2 1| 前巴比倫王Nî-pò͘-kah-nî-sat掠到巴比倫ê，猶大省百姓中有人tùi受掠到ê所在tò來耶路撒冷kap猶大，ta̍k人tò去伊ê城；
以斯拉記 2 2| 就是kap Só͘-lô-pa-pek、Iâ-su-a、Nî-hi-bí、Se-lāi-ngá、Lī-lai5nga2、Boa̍t-tí-kái、Pit-san、Bí-su-poa̍t、Pí-kek-óa-i、Lī-hông、Pa-ná，相kap tò來ê。	以色列百姓ê人額記tī下底。
以斯拉記 2 3| Pa-lio̍k ê後裔，兩千一百七十二人。
以斯拉記 2 4| Sī-hoat-thê-ngá ê後裔，三百七十二人。
以斯拉記 2 5| A-la̍h ê後裔，七百七十五人。
以斯拉記 2 6| Pa-hap-mô͘-ap ê後裔，就是Iâ-su-a kap Iok-ap ê後裔，兩千八百一十二人。
以斯拉記 2 7| Í-lân ê後裔，一千兩百五十四人。
以斯拉記 2 8| Sat-thó͘ ê後裔，九百四十五人。
以斯拉記 2 9| Sat-kái ê後裔，七百六十人。
以斯拉記 2 10| Pa-nî ê後裔，六百四十二人。
以斯拉記 2 11| Pí-pài ê後裔，六百二十三人。
以斯拉記 2 12| Ap-kah ê後裔，一千兩百二十二人。
以斯拉記 2 13| A-to-nî-kan ê後裔，六百六十六人。
以斯拉記 2 14| Pí-kek-óa-i ê後裔，兩千連五十六人。
以斯拉記 2 15| A-teng ê後裔，四百五十四人。
以斯拉記 2 16| A-te̍k ê後裔，屬Hi-se-ka ê，九十八人。
以斯拉記 2 17| Pí-sài ê後裔三百二十三人。
以斯拉記 2 18| Iok-la̍h ê後裔，一百一十二人。
以斯拉記 2 19| Hap-sūn ê後裔，兩百二十三人。
以斯拉記 2 20| Kiat-pa-jíⁿ人，九十五個。
以斯拉記 2 21| 伯利恆人，一百二十三個。
以斯拉記 2 22| Nî-tô-hoat人，五十六個。
以斯拉記 2 23| A-ná-tu̍t人，一百二十八個。
以斯拉記 2 24| A-su-má-hut人，四十二個。
以斯拉記 2 25| Ki-lia̍t-iâ-lîm人，Ki-hui-la̍h人，Pí-lio̍k人，共七百四十三個。
以斯拉記 2 26| La̍h-má人，Ka-pa人，共六百二十一個。
以斯拉記 2 27| Be̍k-má人，一百二十二個。
以斯拉記 2 28| Pek-te̍k-lī人，Ai ê人，共兩百二十三個。
以斯拉記 2 29| Nî-pho人，五十二個。
以斯拉記 2 30| Boa̍t-pit人，一百五十六個。
以斯拉記 2 31| 別ê Í-lân ê後裔，一千兩百五十四人。
以斯拉記 2 32| Hap-lîm ê後裔，三百二十人。
以斯拉記 2 33| 羅得人、Hap-tē人、O-lô人，共七百二十五個。
以斯拉記 2 34| 耶利哥人，三百四十五個，
以斯拉記 2 35| Se-ná人，三千六百三十個。
以斯拉記 2 36| 祭司，Iâ-su-a ê家，Iâ-tāi-ngá ê後裔，九百七十三人。
以斯拉記 2 37| Im-be̍k ê後裔，一千連五十二人。
以斯拉記 2 38| Pa-si-hō͘-jíⁿ ê後裔，一千兩百四十七人。
以斯拉記 2 39| Hap-lîm ê後裔，一千連一十七人。
以斯拉記 2 40| 利未人Hô-ta̍t-ui-ngá ê後裔，就是Iâ-su-a kap Kah-bia̍t ê後裔，七十四人。
以斯拉記 2 41| 唱歌ê，A-sat ê後裔，一百二十八人。
以斯拉記 2 42| 顧門ê，Sa-liông ê後裔，A-te̍k ê後裔，Ta̍t-bûn ê後裔，A-kok ê後裔，Hap-tí-tāi ê後裔，Sok-pài ê後裔，共一百三十九人。
以斯拉記 2 43| Nî-thê-lêng；Se-hap ê後裔，Hap-so͘-pa ê後裔，Tap-pa-gô ê後裔；
以斯拉記 2 44| Ki-lio̍k ê後裔，Se-a ê後裔，Pa-tùn ê後裔；
以斯拉記 2 45| Lī-pa-ná ê後裔，Hap-ka-pa ê後裔，A-kok ê後裔；
以斯拉記 2 46| Hap-kah ê後裔，Sat-mái ê後裔，哈蘭ê後裔；
以斯拉記 2 47| Kiat-tek ê後裔，Ka-hap ê後裔，Lī-a-ngá ê後裔；
以斯拉記 2 48| Lī-sìn ê後裔，Nî-ko-tāi ê後裔，Ka-sàn ê後裔；
以斯拉記 2 49| O͘-sat ê後裔，Pa-se-a ê後裔，Pí-sài ê後裔；
以斯拉記 2 50| Ap-ná ê後裔，Bí-o͘-lêng ê後裔，Nî-phó͘-sim ê後裔；
以斯拉記 2 51| Pa-pok ê後裔，Hap-kó͘-pa ê後裔，Hap-hu̍t ê後裔；
以斯拉記 2 52| Pa-sé-lu̍t ê後裔，Bí-hi-tāi ê後裔，Hap-sa ê後裔；
以斯拉記 2 53| Pa-kho ê後裔，Se-se-la̍h ê後裔，Tap-má ê後裔；
以斯拉記 2 54| Nî-sè-a ê後裔，Hap-thê-hoat ê後裔。
以斯拉記 2 55| 所羅門ê奴僕ê後裔，就是Só-thài ê後裔，Só-húi-lia̍t ê後裔，Pí-lō͘-tāi ê後裔；
以斯拉記 2 56| Ngá-la̍h ê後裔，Ta̍t-khun ê後裔，Kiat-tek ê後裔；
以斯拉記 2 57| Sī-hoat-thê-ngá ê後裔，Hap-t歲 ê後裔，Po-hek-lia̍t-hap-su-pa-im ê後裔，A-bí ê後裔；
以斯拉記 2 58| Nî-thê-lêng，kap所羅門奴僕ê後裔，共三百九十二人。
以斯拉記 2 59| Tùi Te̍k-bí-la̍h、Te̍k-hap-sat、Ki-lio̍k、Ap-tàn、Im-be̍k上來ê，bōe能證明in ê宗族世系真正是以色列人á m̄是；
以斯拉記 2 60| in是Tē-lâi-ngá ê後裔，To-pí-ngá ê後裔，Nî-ko-tāi ê後裔，共六百五十二人。
以斯拉記 2 61| 祭司ê後裔中，有Hap-pa-ngá ê後裔，Hap-ko-su ê後裔，Pa-se-lâi ê後裔；Pa-se-lâi娶Ki-lia̍t人Pa-se-lâi ê cha-bó͘-kiáⁿ做bó͘；所以用in ê名來稱伊。
以斯拉記 2 62| Chiah-ê家，tī族譜中chhē in ê世系，也chhē無，所以算做無清氣，m̄准in 當祭司ê職。
以斯拉記 2 63| 總督kā in講，m̄-thang食至聖ê物，thèng候有O͘-lêng kap Thó͘-bêng ê祭司起來。
以斯拉記 2 64| 會眾共有四萬兩千三百六十人。
以斯拉記 2 65| 以外iáu有in ê奴僕女婢，七千三百三十七人；男女唱歌ê，有兩百人。
以斯拉記 2 66| In ê馬，七百三十六隻；in ê騾，兩百四十五隻；
以斯拉記 2 67| in ê駱駝，四百三十五隻；驢，六千一百二十隻。
以斯拉記 2 68| In到耶和華ê殿tī耶路撒冷ê時，有族長kúi-nā人，為tio̍h上帝ê殿，甘心來獻，beh koh起殿tī伊ê所在。
以斯拉記 2 69| In照力量tôe入工程ê府庫，金六萬一千ta̍t-lī-khek；銀五千bî-ná；kap祭司ê禮服一百領。
以斯拉記 2 70| Tùi án-ni，祭司kap利未人，百姓中一部分ê人，kap唱歌ê，顧門ê，Nî-thê-lêng，kok khiā起in ê城；以色列眾人也khiā起in hiah-ê城。
以斯拉記 3 1| 到第七月，以色列人已經khiā起in hiah-ê城，hit時百姓親像一人聚集tī耶路撒冷。
以斯拉記 3 2| Iok-sat-tap ê kiáⁿ Iâ-su-a，kap伊ê兄弟hiah-ê祭司，kap Sat-la̍h-thiat ê kiáⁿ Só͘-lô-pa-pek，kap伊ê兄弟，lóng起來起以色列上帝ê壇，thang獻燒祭tī hit頂面，照上帝ê奴僕摩西律法ê冊所記載ê。
以斯拉記 3 3| In起壇tī Pún-kū ê位，因為驚hiah-ê國ê百姓；koh tī hit頂面獻燒祭hō͘耶和華，就是早起ê-hng ê燒祭。
以斯拉記 3 4| 也守搭寮á節，照所記載ê；koh獻ta̍k日ê燒祭，照in ê數額，照定tio̍h ê例，親像ta̍k日所應該tio̍h ê。
以斯拉記 3 5| 然後獻照常ê燒祭，kap每月初一ê祭，以及耶和華分別做聖ê節期ê祭；koh獻ta̍k人甘心歡喜獻ê祭hō͘耶和華。
以斯拉記 3 6| Tùi七月初一起，in獻燒祭hō͘耶和華。總是耶和華殿ê地基，iáu未hē。
以斯拉記 3 7| In koh用銀hō͘石匠、木匠；用lim食ê物，kap油，hō͘ Se-tùn人、Chhui-lô人，hō͘ in將柏香樹tùi黎巴嫩運到海到Iok-phàⁿ；是照波斯王Kó͘-lia̍t所允准ê。
以斯拉記 3 8| In到耶路撒冷上帝ê殿hia，第二年二月，Sat-la̍h-thiat ê kiáⁿ Só͘-lô-pa-pek，Iok-sat-tap ê kiáⁿ Iâ-su-a，kap其餘ê兄弟，就是祭司，kap利未人，kap一切tùi受掠ê中間tò來耶路撒冷ê人，lóng起手，派利未人，tùi二十歲以上，督工起耶和華ê殿。
以斯拉記 3 9| Tùi án-ni，Iâ-su-a，kap伊ê kiáⁿ kap兄弟，Kah-bia̍t kap伊ê kiáⁿ，猶大ê kiáⁿ孫，kap Hi-ná-ta̍t ê kiáⁿ，kap in ê kiáⁿ，in ê兄弟利未人，lóng起來，督理hiah-ê tī上帝ê殿做工ê人。
以斯拉記 3 10| 起厝師傅hē耶和華殿ê地基ê時，祭司穿禮服kia̍h號頭。A-sat ê kiáⁿ孫利未人the̍h鐃鈸，lóng khiā-teh beh o-ló耶和華，照以色列王大衛所定tio̍h ê例。
以斯拉記 3 11| In有ê唱有ê和，o-ló感謝耶和華，講，因為伊是好，伊永遠施慈愛hō͘以色列。In o-ló耶和華ê時，眾百姓大聲hoah，因為耶和華殿ê地基已經hē-teh。
以斯拉記 3 12| 總是有chōe-chōe祭司，利未人，族中ê老大，就是bat看見前ê殿hiah-ê老人，taⁿ親目看見hē chit間殿ê地基，就大聲啼哭；也chōe-chōe人為tio̍h歡喜大聲hoah。
以斯拉記 3 13| 致到百姓bōe能分別歡喜hoah ê聲kap百姓啼哭ê聲；因為百姓大聲hoah ê聲hō͘ hit-ê聲聽到真遠。
以斯拉記 4 1| 猶大、便雅憫ê對敵聽見hiah-ê受掠tò來ê人，為以色列ê上帝耶和華起殿，
以斯拉記 4 2| 就來見Só͘-lô-pa-pek，kap族中ê老大，kā in講，請准阮kap lín相kap起，因為阮chhē lín ê上帝，kap lín一樣；tùi亞述王Í-sat-hap-tùn帶阮上chit-ê地以來，阮常常獻祭hō͘上帝。
以斯拉記 4 3| 總是Só͘-lô-pa-pek、Iâ-su-a，kap其餘以色列族中ê老大，kā in講，阮beh起阮ê上帝ê殿，lín無份；阮家己beh為耶和華以色列ê上帝協力起造；是照波斯王Kó͘-lia̍t王所命令阮ê。
以斯拉記 4 4| Tùi án-ni，hit所在ê百姓hō͘猶大人手軟落去；tī in起造ê時攪擾in。
以斯拉記 4 5| Tùi波斯王Kó͘-lia̍t ê年間，到波斯王Tāi-lī-o͘坐位ê時，chhiàⁿ議士，阻止in，beh敗壞in ê計畫。
以斯拉記 4 6| Tī A-hap-sûi-ló͘做王坐位ê起頭，對敵寫奏章告猶大kap耶路撒冷khiā起ê百姓。
以斯拉記 4 7| Koh tī A-ta̍t-siat-se ê年間，Pí-si-lân、Bí-te̍k-lī-ta̍t、Tha-pia̍t，kap in ê黨，上表奏波斯王A-ta̍t-siat-se；chit-ê表是用A-lân ê文字寫ê，翻譯A-lân ê腔口。
以斯拉記 4 8| 總督Lī-hông，書記Sin-sòe，beh告耶路撒冷人，也上表奏A-ta̍t-siat-se王；hit-ê表親像án-ni。
以斯拉記 4 9| 總督Lī-hông，書記Sin-sòe，kap其餘ê同伴，Tí-ná人、A-hoat-sat-thê-ka人、Tha-pì-la̍h人、A-hoat-sat人、A-ki-ōe人、巴比倫人、Su-san-ka人、Tí-hâi人、Í-lân人、
以斯拉記 4 10| kap大尊貴ê O-su-ná-pa所遷徙其餘ê百姓安置tī撒馬利亞ê城，kap大河外其餘ê百姓，lóng寫；云云。
以斯拉記 4 11| Hit-ê奏A-ta̍t-siat-se王表章ê抄稿記tī下面：你ê奴僕河外chiah-ê人，云云。
以斯拉記 4 12| 王tio̍h知tùi你hia來到阮chia ê猶大人，已經到耶路撒冷，koh起chit-ê反叛koh pháiⁿ ê城，已經起城牆，hē地基。
以斯拉記 4 13| Taⁿ王tio̍h知，in若起chit-ê城，城牆起好，就進貢，捐稅、錢糧，in lóng m̄納；到尾王beh受損失。
以斯拉記 4 14| 因為阮食王宮ê鹽，m̄應該看王受虧損，所以上表奏王。
以斯拉記 4 15| 請查考列祖ê記錄，tī記錄能chhē-tio̍h，就知一個城是反叛ê城，做列王kap ta̍k省ê害；tùi早以來，hit中間常常有反叛ê事；chit-ê城受毀壞就是tùi chit-ê緣故。
以斯拉記 4 16| 阮謹慎奏王知，chit-ê城若koh起造，城牆起好，Tùi án-ni，河外ê地你就無份。
以斯拉記 4 17| Hit時王就出諭旨hō͘總督Lī-hông，書記Sin-sòe，kap in其餘ê同伴，就是khiā起tī撒馬利亞，kap河外其餘ê人，講，願lín平安，云云。
以斯拉記 4 18| Lín所上hō͘阮ê表，已經明明讀tī我ê面前。
以斯拉記 4 19| 我已經出命令，查考了就知chit-ê城tùi早以來真正背叛列王，其中常常有謀反悖逆ê事。
以斯拉記 4 20| 從前耶路撒冷歷來有大君王統轄河外全地；進貢、捐稅、錢糧 lóng納hō͘ in。
以斯拉記 4 21| Taⁿ lín tio̍h發命令hō͘ hiah-ê人停工，無起chit-ê城，thèng候我降旨，
以斯拉記 4 22| lín tio̍h謹慎，m̄-thang 延chhiân；啥事容允chit-ê害khah重，致到列王受虧損ah？
以斯拉記 4 23| A-ta̍t-siat-se王ê上諭讀tī Lī-hông，kap書記Sin-sòe，kap in ê同伴ê面前，in就趕緊去耶路撒冷見猶大人，用勢力強迫in停工。
以斯拉記 4 24| Tùi án-ni，耶路撒冷上帝殿ê工程就停止。停到波斯王Tāi-lī-o͘坐位ê第二年。
以斯拉記 5 1| Hit時有先知人，就是先知Hap-kai，kap E̍k-to ê孫撒迦利亞，奉以色列上帝ê名，對猶大kap耶路撒冷ê猶大人傳先知ê話hō͘ in。
以斯拉記 5 2| Tùi án-ni，Sat-la̍h-thiat ê kiáⁿ Só͘-lô-pa-pek，kap Iok-sat-tap ê kiáⁿ Iâ-su-a，lóng起來動工起造上帝ê殿tī耶路撒冷；有上帝ê先知kap in tī-hia，幫贊in。
以斯拉記 5 3| 當時河外ê總督Ta̍t-nái，kap Sī-tha-pho-su-nái，kap in ê同伴，來問講，Chī-chūi出令 hō͘ lín起chit-ê殿，chhiâⁿ chit-ê牆ah？
以斯拉記 5 4| 阮就án-ni kā in講，起chit間殿ê人叫甚麼名？
以斯拉記 5 5| 上帝ê目睭看顧猶大ê長老，hiah-ê人無hō͘ in停工，thèng候chit-ê tāi-chì到Tāi-lī-o͘，得tio̍h文書來回覆chit-ê事。
以斯拉記 5 6| 河外ê總督Ta̍t-nái，kap Sī-tha-pho-su-nái，kap伊ê同伴，就是tiàm-tī河外ê A-hoat-sat-ka人，奏Tāi-lī-o͘王ê 表章記tī下底。
以斯拉記 5 7| In奏王ê 表章內有講，願Tāi-lī-o͘王萬事平安。
以斯拉記 5 8| 王tio̍h知，阮去猶大省，到至大上帝ê殿，chit-ê殿是用大塊石起造ê，楹á插入牆內，做工真緊，in ê所做興通。
以斯拉記 5 9| Hit時阮問hiah-ê長老，kā in講，Chī-chūi出令hō͘ lín起chit-ê殿，chhiâⁿ chit-ê牆ah？
以斯拉記 5 10| Koh問in ê名，beh記in ê首領ê名，thang奏hō͘王知。
以斯拉記 5 11| In án-ni 應阮講，阮是天地ê上帝ê奴僕，koh再起chōe-chōe年前所起ê殿，就是以色列ê一位大君王所起所chhiâⁿ ê。
以斯拉記 5 12| 獨獨因為阮ê列祖惹天頂ê上帝ê受氣，伊將in交tī Ka-le̍k-tí人，巴比倫王Nî-pò͘-kah-nî-sat ê手；王就拆毀chit間殿，掠百姓到巴比倫。
以斯拉記 5 13| 當巴比倫王Kó͘-lia̍t元年，Kó͘-lia̍t王出令tio̍h起chit間上帝ê殿。
以斯拉記 5 14| 上帝殿內金銀ê器具，就是Nî-pò͘-kah-nî-sat tùi耶路撒冷ê殿內the̍h出來，帶去hē tī巴比倫ê廟ê，Kó͘-lia̍t王tùi巴比倫ê廟內the̍h出來交hō͘伊所設立ê總督，名叫Siat-pa-sat；
以斯拉記 5 15| kā伊講，Tio̍h帶chiah-ê器具去hē tī耶路撒冷ê殿，也tio̍h起上帝ê殿tī伊ê原位。
以斯拉記 5 16| Tùi án-ni，chit-ê Siat-pa-sat來hē耶路撒冷上帝殿ê地基；chit間殿tùi hit時到taⁿ起iáu未好。
以斯拉記 5 17| Taⁿ王若掠做好，請查考王tī巴比倫ê國庫，看Kó͘-lia̍t王果然有降詔tī耶路撒冷起上帝chit間殿á無。請王tī chit-ê事降旨來指示阮。
以斯拉記 6 1| Tùi án-ni，Tāi-lī-o͘王出令，人就去chhē典冊ê府庫，就是tī巴比倫khǹg寶物ê所在。
以斯拉記 6 2| Tī A-má-tha，馬大省 ê宮內，chhē-tio̍h一本，hit內面記載講，
以斯拉記 6 3| Kó͘-lia̍t王元年，Kó͘-lia̍t王出令，論tī耶路撒冷上帝ê殿，講，Tio̍h起chit間殿做獻祭ê所在，hē伊ê地基堅固，殿高六十肘，闊六十肘；
以斯拉記 6 4| 用大石三ûn，新ê柴一ûn；經費tio̍h開王家ê。
以斯拉記 6 5| Koh上帝殿內金銀ê器具，就是Nî-pò͘-kah-nî-sat tùi耶路撒冷ê殿內the̍h出來帶去巴比倫ê，tio̍h koh還伊，帶到耶路撒冷ê殿；各照原位hē tī上帝ê殿。
以斯拉記 6 6| Taⁿ tī河外ê總督Ta̍t-nái，kap Sī-tha-pho-su-nái kap lín ê同伴，就是tiàm-tī河外ê A-hoat-sat-ka人，lín tio̍h離開in；
以斯拉記 6 7| m̄-thang阻止起上帝殿ê工，chhut-chāi猶大ê總督，kap猶大ê長老，tī原位起上帝chit間殿。
以斯拉記 6 8| 我koh降旨lín tio̍h怎樣行tī猶大ê長老，幫贊in起chit間上帝ê殿，就是tio̍h tùi河外ê餉稅中抽出王ê銀項，緊hō͘ hiah-ê人做經費，免得耽擱。
以斯拉記 6 9| In所tio̍h用ê牛káng-á、綿羊káng、綿羊á，做燒祭獻hō͘天頂ê上帝，以及小麥、鹽、酒、油，lóng照耶路撒冷ê祭司所講ê，ta̍k日hō͘伊，m̄-thang失誤；
以斯拉記 6 10| thang hō͘ in獻芳芳ê祭祀hō͘天頂ê上帝；koh為王kap王hiah-ê kiáⁿ ê活命來祈禱。
以斯拉記 6 11| 我koh降旨，若有人改換chit-ê命令，就beh tùi對伊ê厝拆一支楹á，來舉起hit人吊伊tī hit頂面，hō͘伊ê厝為tio̍h án-ni做廁池。
以斯拉記 6 12| 若有王kap百姓起手改換chit-ê命令，毀壞tī耶路撒冷chit間上帝ê殿，願安置伊ê名tī-hia ê上帝滅無in。我Tāi-lī-o͘出chit-ê命令，tio̍h緊緊行伊。
以斯拉記 6 13| Tùi án-ni，河外ê總督Ta̍t-nái，kap Sī-tha-pho-su-nái，kap in ê同伴，因為Tāi-lī-o͘王所出ê令，就緊緊行伊。
以斯拉記 6 14| 猶大ê長老因為先知Hap-kai kap E̍k-to ê孫撒迦利亞ê先知話，就起造來興通。In遵thàn以色列上帝ê命令，kap Kó͘-lia̍t、Tāi-lī-o͘，kap波斯王A-ta̍t-siat-se ê上諭，起造完工。
以斯拉記 6 15| 當 Tāi-lī-o͘王坐位第六年，A-ta̍t月初三日，chit-ê殿就起好。
以斯拉記 6 16| 以色列人，祭司，kap利未人，kap其餘受掠tò來ê人，lóng歡歡喜喜行奉獻上帝殿ê禮。
以斯拉記 6 17| 行奉獻上帝殿ê禮，就獻牛káng一百隻，綿羊káng兩百隻，綿羊á四百隻。Koh照以色列支派ê數額，獻山羊káng十二隻；為以色列眾人做贖罪祭。
以斯拉記 6 18| 就派祭司照伊ê班列，利未人照伊ê次序，服事tiàm tī耶路撒冷ê上帝，是照摩西ê冊所記ê。
以斯拉記 6 19| 正月十四日，受掠tò來ê百姓守pôaⁿ過節。
以斯拉記 6 20| 祭司kap利未人相同清氣家己；in lóng清氣；koh為tio̍h受掠tò來ê人，kap in ê兄弟hiah-ê祭司，也為家己thâi pôaⁿ過節ê羊á。
以斯拉記 6 21| Tùi受掠tò來ê以色列人，kap家己分別離開chit所在外邦人ê污穢，來歸óa in，來chhē耶和華以色列ê上帝ê，lóng食伊；
以斯拉記 6 22| 歡歡喜喜守除酵節七日久；因為耶和華hō͘ in歡喜，koh hō͘亞述王ê心oa̍t-tńg ǹg in，來堅固in ê手，做上帝殿ê工，就是以色列ê上帝。
以斯拉記 7 1| Chiah-ê事以後，tī波斯王A-ta̍t-siat-se坐位ê時，有一個以斯拉，伊是Se-lâi-ngá ê kiáⁿ，Se-lâi-ngá是A-sat-lī-ngá ê kiáⁿ，A-sat-lī-ngá是Hi-le̍k-ka ê kiáⁿ；
以斯拉記 7 2| Hi-le̍k-ka是Sa-liong5e5 kiáⁿ，Sa-liông是Sat-tok ê kiáⁿ，Sat-tok是A-hi-tu̍t ê kiáⁿ；
以斯拉記 7 3| A-hi-tu̍t是A-má-lī-ngá ê kiáⁿ，A-má-lī-ngá是A-sat-lī-ngá ê kiáⁿ，A-sat-lī-ngá是Bí-la̍h-iok ê kiáⁿ；
以斯拉記 7 4| Bí-la̍h-iok是Se-la̍h-hi-ngá ê kiáⁿ，Se-la̍h-hi-ngá是O͘-se ê kiáⁿ，O͘-se是Pò͘-ki ê kiáⁿ；
以斯拉記 7 5| Pò͘-ki是A-pí-su ê kiáⁿ，A-pí-su是Hui-nî-hap ê kiáⁿ，Hui-nî-hap是Í-lī-a-sat ê kiáⁿ，Í-lī-a-sat是祭司頭亞倫ê kiáⁿ。
以斯拉記 7 6| Chit-ê以斯拉tùi巴比倫上來，tùi-tī耶和華以色列ê上帝賞賜摩西ê律法，伊是敏捷ê經學士。王准伊一切所求ê，是照耶和華伊ê上帝ê手幫贊伊ê。
以斯拉記 7 7| A-ta̍t-siat-se王第七年，以色列人，祭司、利未人、唱歌ê、顧門ê，Nî-thê-lêng，各有kúi-nā人上耶路撒冷。
以斯拉記 7 8| 王第七年五月，以斯拉到耶路撒冷；
以斯拉記 7 9| 正月初一日，伊tùi巴比倫起身，五月初一日就到耶路撒冷，因為伊ê上帝施恩ê手幫贊伊。
以斯拉記 7 10| 因為以斯拉已經決意beh講究耶和華ê律法來行伊，koh將律例法度來教示以色列人。
以斯拉記 7 11| 祭司以斯拉是經學士，是通達耶和華誡命ê話，kap伊所賞賜以色列ê律例ê經學士。A-ta̍t-siat-se王賜伊諭旨，hit-ê文記tī下底，講，
以斯拉記 7 12| 列王ê王A-ta̍t-siat-se寄hō͘祭司以斯拉，通達天頂上帝ê律法ê經學士，完全ê，云云。
以斯拉記 7 13| Tiàm tī我ê國內ê以色列人，祭司、利未人，見若甘願上去耶路撒冷ê，我降旨hō͘ in kap你去；
以斯拉記 7 14| 你既然是王kap伊七個謀士所差ê，照你手內上帝ê律法查察猶大kap耶路撒冷；
以斯拉記 7 15| koh帶王kap伊ê謀士所歡喜獻ê金銀，beh hō͘以色列ê上帝，就是tòa tī耶路撒冷ê；
以斯拉記 7 16| 也帶你tī巴比倫全省見所得tio̍h ê金銀，kap百姓祭司所歡喜獻ê禮物，就是in為tio̍h耶路撒冷in上帝ê殿所歡喜獻ê。
以斯拉記 7 17| 所以你tio̍h致意用chiah-ê金銀買牛káng-á、綿羊káng、綿羊á，kap in ê素祭，in ê灌奠，獻tī耶路撒冷lín上帝殿ê壇。
以斯拉記 7 18| 所chhun ê金銀，你kap你ê兄弟看做好ê，就án-ni用伊，lóng tio̍h照lín上帝ê旨意。
以斯拉記 7 19| 所交代你ê器具，做你ê上帝殿內ê路用ê，你tio̍h交tī耶路撒冷ê上帝ê面前。
以斯拉記 7 20| Lín上帝ê殿若iáu有欠用甚麼，你所應該tio̍h用ê，你thang tùi王ê府庫the̍h伊。
以斯拉記 7 21| 我A-ta̍t-siat-se王本身koh降詔hō͘河外一切管府庫ê官，講，通達天頂上帝ê律法ê經學士，祭司以斯拉，無論tùi lín討甚麼，lín tio̍h致意行伊；
以斯拉記 7 22| 供給伊銀到一百tha-liân-tek；麥，到一百ko-jíⁿ；酒，到一百pà-te̍k；油到一百pà-te̍k；鹽無限額。
以斯拉記 7 23| 見若天頂ê上帝所命令ê，tio̍h為tio̍h天頂ê上帝ê殿chim-chiok做伊；啥事hō͘受氣臨到王，以及王ê kiáⁿ ê國ah？
以斯拉記 7 24| 我koh命令lín，見若祭司、利未人、唱歌ê、顧門ê，kap Nî-thê-lêng，kap tī上帝ê殿做差用ê人，m̄-thang收in ê進貢、捐稅、錢糧。
以斯拉記 7 25| 以斯拉ah，照你ê上帝賞賜你ê智慧，設立士師、審判官，治理河外ê百姓，就是一切bat你ê上帝律法ê；hiah-ê bē-bat-ê，lín tio̍h教示伊。
以斯拉記 7 26| 見若無beh thàn你ê上帝ê律法，kap王ê律法，就tio̍h小心定伊ê罪，或是hō͘伊死，或是充軍，或是抄家，或是關監。
以斯拉記 7 27| O-ló咱列祖ê上帝耶和華，因為伊hē chit-ê意思tī王ê心，加添榮光tī耶路撒冷耶和華ê殿；
以斯拉記 7 28| koh hō͘我tī王，kap伊ê議士，kap王一切有權勢ê首領ê面前，得tio̍h恩典。耶和華我ê上帝ê手幫贊我，我就勇敢；聚集以色列hiah-ê頭人，kap我上來。
以斯拉記 8 1| A-ta̍t-siat-se王坐位ê時，kap我tùi巴比倫上來ê人，in ê族長，kap in ê世系，記tī下面。
以斯拉記 8 2| 屬Hui-nî-hap ê後裔有Kek-sūn，屬Í-tha-má ê後裔有但以理，屬大衛ê後裔有Hap-tu̍t。
以斯拉記 8 3| 屬Pa-lio̍k ê後裔，就是Sī-ka-nî ê後裔，有撒迦利亞；kap伊ê，照世系來算，有ta-po͘丁一百五十人。
以斯拉記 8 4| 屬Pa-hap-mô͘-ap ê後裔有Se-la̍h-hi-ngá ê kiáⁿ Í-lī-iok-nái；kap伊ê，有ta-po͘丁兩百人。
以斯拉記 8 5| 屬Sī-ka-nî ê後裔有Ngá-hap-sek ê kiáⁿ；kap伊ê，有ta-po͘丁三百人。
以斯拉記 8 6| 屬A-teng ê後裔，有約拿單ê kiáⁿ Í-pia̍t；kap伊ê，有ta-po͘丁五十人。
以斯拉記 8 7| 屬Í-lân ê後裔，有A-tha-lī-ngá ê kiáⁿ，Iâ-su-a；kap伊ê，有ta-po͘丁七十人。
以斯拉記 8 8| 屬Sī-hoat-thê-ngá ê後裔，有Bí-ka-le̍k ê kiáⁿ Se-pa-tē-ngá；kap伊ê，有ta-po͘丁八十人。
以斯拉記 8 9| 屬Iok-ap ê後裔，有Iâ-iat ê kiáⁿ Gô-pa-tí-a；kap伊ê，有ta-po͘丁兩百一十八人。
以斯拉記 8 10| 屬Sī-lô-bi̍t ê後裔，有Iok-sè-húi ê kiáⁿ；kap伊ê，有ta-po͘丁一百六十人。
以斯拉記 8 11| 屬Pí-pài ê後裔，有Pí-pài ê kiáⁿ撒迦利亞；kap伊ê，有ta-po͘丁二十八人。
以斯拉記 8 12| 屬Ap-kah ê後裔，有Hap-ka-thán ê kiáⁿ，Iok-hap-lân；kap伊ê，有ta-po͘丁一百一十人。
以斯拉記 8 13| 屬A-to-nî-kâne後裔，就是路尾ê，in ê名是Í-lī-hoat-lia̍t、Iâ-lī，Sī-má-ngá；kap in ê，有ta-po͘丁六十人。
以斯拉記 8 14| 屬Pí-kek-óa-i ê後裔，有O͘-thài，kap Sat-pò͘；kap in ê，有ta-po͘丁七十人。
以斯拉記 8 15| 我招集chiah-ê人tī流入A-hap-óa ê河邊；阮tī-hia tòa tī布棚三日；我查看百姓kap祭司，看無利未人tī-hia。
以斯拉記 8 16| 我差人召hiah-ê頭人，就是Í-lī-í-siā、A-lia̍t、Sī-má-ngá、Í-lī-ná-tan、Ngá-li̍p、Í-lī-ná-tan、Ná-tan，撒迦利亞、Bí-su-lân；koh召教員Iok-ngá-li̍p kap Í-lī-ná-tan。
以斯拉記 8 17| 我差in去Ka-se-húi-ngá ê所在，見hit-ê頭人E̍k-to，koh kā in講，in tī Ka-se-húi-ngá ê所在tio̍h tùi E̍k-to kap伊ê兄弟Nî-thê-lêng講甚麼話，kah in為咱上帝ê殿帶差用ê人來。
以斯拉記 8 18| 得tio̍h咱ê上帝施恩ê手幫贊阮，in tī以色列ê曾孫，利未ê孫，Boa̍t-lī ê後裔中，帶一個通達ê人來；koh有Sī-lī-pí kap伊hiah-ê kiáⁿ，kap伊ê兄弟，共十八人。
以斯拉記 8 19| Koh有Hap-sa-pí-ngá；kap伊ê，有Bí-la̍h-lī ê後裔，Iâ-su-a，kap伊ê兄弟，kap in ê kiáⁿ，共二十人。
以斯拉記 8 20| Koh帶Nî-thê-lêng人來，就是前大衛kap chiah-ê首領所派做利未人ê差用ê，共兩百二十ê Nî-thê-lêng；in ê名lóng有登記。
以斯拉記 8 21| Hit時阮tī A-hap-óa ê河邊宣布禁食，thang hō͘阮tī咱ê上帝ê面前家己謙卑，求伊hō͘阮kap阮ê gín-ná，kap一切所有ê，lóng得tio̍h平坦ê路。
以斯拉記 8 22| 因為求王撥一隊步兵馬兵，幫贊阮tī路裡抵擋對敵，我掠做見笑；因為阮bat對王講，阮ê上帝ê手保護一切求伊ê人；獨獨伊ê能力kap受氣，攻擊一切棄sak伊ê人。
以斯拉記 8 23| 所以阮為tio̍h án-ni禁食，求阮ê上帝；伊就聽阮。
以斯拉記 8 24| Tùi án-ni，我分派祭司ê頭人十二個，就是Sī-lī-pí、Hap-sa-pí-ngá，kap in ê兄弟十人。
以斯拉記 8 25| 我就將咱上帝殿ê禮物，就是金銀kap hiah-ê器具，是王kap伊ê謀士，伊ê首領，kap tī-hia ê以色列眾人所獻ê，lóng秤(phêng)來交付in。
以斯拉記 8 26| 我就秤來交tī in ê手，有銀六百[+五十]tha-liân-tek，銀器重一百tha-liân-tek；金一百tha-liân-tek；
以斯拉記 8 27| 金碗二十塊，重一千ta̍t-lī-khek；金nà-nà好ê銅器兩塊，寶貴親像金。
以斯拉記 8 28| 我對in講，Lín做聖歸耶和華，chiah-ê器具也是聖，hiah-ê金銀是甘心獻hō͘耶和華lín列祖ê上帝ê。
以斯拉記 8 29| Lín tio̍h謹慎顧守，直到lín tī耶路撒冷耶和華殿ê房內，tī祭司ê頭人kap利未人，以及以色列hiah-ê族長ê面前秤伊。
以斯拉記 8 30| Tùi án-ni，祭司利未人收金銀kap器具，照in ê輕重，beh帶到耶路撒冷咱上帝ê殿。
以斯拉記 8 31| 正月十二日，阮離開A-hap-óa ê河邊，beh去耶路撒冷；咱ê上帝ê手保護阮，救阮脫離對敵，kap埋伏tī路裡ê人ê手。
以斯拉記 8 32| 阮到耶路撒冷，tiàm hia三日。
以斯拉記 8 33| 到第四日，tī咱上帝ê殿，秤hiah-ê金銀kap器具，交tī祭司O͘-lī-a ê kiáⁿ Bí-lī-boa̍t ê手；kap伊ê，有Hui-nî-hap ê kiáⁿ Í-lī-a-sat；koh kap in ê，有利未人Iâ-su-a ê kiáⁿ Iok-sat-poa̍t，kap Pin-lōe ê kiáⁿ Lô-a-tí。
以斯拉記 8 34| 一切照in ê數額，照in ê輕重交伊；當時也記in ê輕重。
以斯拉記 8 35| 受掠ê人tùi受掠ê中間tò來ê，獻燒祭hō͘以色列ê上帝，就是為以色列眾人獻牛káng十二隻，綿羊káng九十六隻，綿羊á 七十七隻；koh獻山羊káng十二隻做贖罪ê祭。Chiah-ê lóng是做燒祭獻hō͘耶和華ê。
以斯拉記 8 36| In將王ê諭旨交hō͘王ê人臣，kap tī河外hiah-ê總督；in就幫贊百姓kap上帝ê殿。
以斯拉記 9 1| Chiah-ê tāi-chì已經做明白，chiah-ê首領來見我，講，以色列百姓kap祭司，kap利未人，無家己分別離開chiah-ê所在ê百姓，thàn in可惡ê事，就是thàn迦南人、Hek人、Pí-lī-sé人、Iâ-pò͘-su人、A-bûn人、Mô͘-ap人、埃及人、A-mô͘-lī人ê事。
以斯拉記 9 2| 因為in為家己kap in ê kiáⁿ，娶in ê cha-bó͘-kiáⁿ做bó͘，致到聖ê後裔kap hit所在ê百姓chham-chhap；koh首領kap in ê官長做in ê罪魁。
以斯拉記 9 3| 我一下聽見chit-ê事，就拆裂我ê衫kap袍，chhoah我ê頭毛kap嘴鬚，gông-ngia̍h teh坐。
以斯拉記 9 4| 見若為以色列上帝ê話來ngia̍uh-ngia̍uh-chhoah-ê，lóng聚集到我chia，因為受掠tò來ê人所犯ê罪；我就gông-ngia̍h teh坐，到獻ê-hng祭ê時。
以斯拉記 9 5| 獻ê-hng祭ê時，我tùi我ê鬱悶起來，衫袍拆裂，雙腳跪落去，ǹg耶和華我ê上帝kia̍h-起手，講，
以斯拉記 9 6| 我ê上帝ah，我見笑漏氣，m̄敢kia̍h頭ǹg我ê上帝你，因為阮ê罪淹過頭殼，阮ê罪惡抵天。
以斯拉記 9 7| Tùi阮列祖ê日到今á日，阮ê罪惡真重；為tio̍h阮ê罪過，阮kap阮ê列王，祭司，lóng交tī外邦列王ê手，受刀劍，受虜掠，受搶劫，面見笑，親像今á日ê款。
以斯拉記 9 8| Taⁿ得tio̍h耶和華阮ê上帝暫且施恩hō͘阮，kā阮留chiah-ê逃脫ê人，hō͘阮親像得tio̍h鐵釘釘tī伊聖ê所在，hō͘阮ê上帝thang照光阮ê目睭，hō͘阮tī奴隸中lî-á koh活。
以斯拉記 9 9| 因為阮是奴隸，總是tī奴隸中，阮ê上帝無棄sak阮；koh hō͘阮tī波斯列王ê面前得tio̍h恩典，hō͘阮koh活，能koh起阮上帝ê殿，修理hiah-ê毀壞ê所在，hō͘阮tī猶大kap耶路撒冷得tio̍h有牆壁。
以斯拉記 9 10| 阮ê上帝ah，既然án-ni，阮iáu有甚麼話thang講ah？  因為阮已經棄sak你ê命令，
以斯拉記 9 11| 就是你託你ê奴僕chiah-ê先知所命令ê講，Lín所去beh承接做業ê地是污穢ê地，為tio̍h hiah-ê國ê百姓ê污穢，kap in可惡ê事；因為in hō͘全地tùi chit邊到hit邊，滿滿lâ-sâm。
以斯拉記 9 12| 所以m̄-thang將lín ê cha-bó͘-kiáⁿ嫁in ê kiáⁿ，也m̄-thang kā lín ê kiáⁿ娶in ê cha-bó͘-kiáⁿ，永永m̄-thang kā in圖謀平安，kap in ê利益；án-ni lín就thang強盛，食chit所在ê好物，續留hō͘ lín ê kiáⁿ孫永遠做業。
以斯拉記 9 13| 阮因為阮ê pháiⁿ所行，kap阮ê重罪，已經tú-tio̍h這一切ê事，阮ê上帝ah，你刑罰阮，khah輕阮ê罪所應該得tio̍h-ê；koh kā阮留chiah-ê脫離ê人；
以斯拉記 9 14| 阮kiám thang koh悖逆你ê命令，kap行可惡ê事ê百姓結親mah？若án-ni，你kiám無beh受氣阮，到滅無阮，致到無一個留teh，無一個逃脫mah？
以斯拉記 9 15| 耶和華以色列ê上帝ah，你是公義，阮chiah-ê留teh ê人chiah得tio̍h逃脫，親像今á日。看ah，阮tī你ê面前有罪惡；因為án-ni無人tī你ê面前khiā能tiâu。
以斯拉記 10 1| 以斯拉祈禱、認罪、啼哭，仆tī上帝殿前ê時，有tùi以色列中來ê男女gín-ná聚集伊hia，成大會。百姓哭到真慘。
以斯拉記 10 2| 屬Í-lân ê後裔，Iâ-iat ê kiáⁿ，Sī-ka-nî，應以斯拉講，阮tī chit-ê所在ê百姓中娶外邦人ê cha-bó͘-kiáⁿ做bó͘，干犯咱ê上帝；總是以色列人tī chit-ê事iáu-kú有thang ǹg望。
以斯拉記 10 3| Taⁿ tio̍h kap咱ê上帝立約，將chiah-ê bó͘ kap in所生ê，lóng hō͘ in出去，照我ê主kap hiah-ê因為上帝ê命令ngia̍uh-ngia̍uh-chhoah ê人所議定ê，照律法來行；
以斯拉記 10 4| 你起來，因為chit-ê事是你所應該辦ê；阮beh幫贊你，你tio̍h好膽來做伊。
以斯拉記 10 5| 以斯拉就起來，hō͘祭司hiah-ê頭人，kap利未人，kap以色列眾人chiù-chōa，beh照chit-ê話去行；in就chiù-chōa。
以斯拉記 10 6| 以斯拉就tùi上帝ê殿前起來，入Í-lī-a-si̍t ê kiáⁿ Iok-hap-lân ê厝，到hia無食餅，無lim水；因為伊為tio̍h受掠tò來ê人所犯ê罪，來悲傷。
以斯拉記 10 7| In宣布tī遍猶大kap耶路撒冷受掠tò來ê人，kah in lóng聚集tī耶路撒冷。
以斯拉記 10 8| 見若無thàn hiah-ê首領kap長老所議定，三日內無來ê，就beh抄伊所有ê業，beh激伊出受掠tò來ê人ê會。
以斯拉記 10 9| Tùi án-ni，猶大kap便雅憫眾人三日內lóng聚集tī耶路撒冷；hit日是九月二十日；眾人lóng坐tī上帝殿前寬闊ê所在；因為chit-ê事，koh因為落大雨，就ngia̍uh-ngia̍uh-chhoah。
以斯拉記 10 10| 祭司以斯拉起來，kā in講，Lín有罪，lín娶外邦ê cha-bó͘-kiáⁿ做bó͘，加添以色列人ê罪。
以斯拉記 10 11| Taⁿ tio̍h ǹg耶和華，lín列祖ê上帝，認罪，行伊所歡喜ê，家己分別離開chiah-ê國ê百姓，kap外邦ê cha-bó͘-kiáⁿ。
以斯拉記 10 12| 會眾lóng大聲應講，照你所講關係阮ê，阮beh行伊。
以斯拉記 10 13| 總是百姓真chōe，koh tú-tio̍h大雨ê時，阮bōe會khiā tī外面，這也m̄是一日兩日ê事，因為阮tī chit-ê事有大大犯罪。
以斯拉記 10 14| Taⁿ tio̍h為全會設立咱ê首領，見若咱ê城中娶外邦ê cha-bó͘-kiáⁿ-ê，tio̍h照定tio̍h ê期來；hit-ê城ê長老士師tio̍h kap in來；直到咱ê上帝為tio̍h chit-ê事ê受氣收倒tńg。
以斯拉記 10 15| 獨獨A-sat-hek ê kiáⁿ約拿單，Te̍k-óa ê kiáⁿ Ngá-hap-siā，反對chit-ê事；koh有Bí-su-lân，kap利未人Sa-pí-thài贊成in。
以斯拉記 10 16| 受掠tò來ê人án-ni行。祭司以斯拉kap族長kúi-nā人，照in ê宗族，lóng照in ê名受派；tī十月初一日in相kap坐，查察chit-ê事。
以斯拉記 10 17| 到正月初一，見若娶外邦ê cha-bó͘-kiáⁿ-ê chiah明白hit-ê事。
以斯拉記 10 18| Tī祭司kiáⁿ孫中查出娶外邦ê cha-bó͘-kiáⁿ ê，就是Iok-sat-tap ê kiáⁿ Iâ-su-a ê家，kap伊ê兄弟Má-se-ngá、Í-lī-í-siā、Ngá-li̍p、Ki-tāi-lī。
以斯拉記 10 19| In就牽手結盟beh離in ê bó͘，因為犯罪；就獻羊群中一隻綿羊káng，來贖罪。
以斯拉記 10 20| Im-be̍k ê kiáⁿ孫中，有Hap-ná-nî、Se-pa-tē-ngá。
以斯拉記 10 21| Hap-lîm ê kiáⁿ孫中，有Má-se-ngá、Í-lī-ngá、Sī-má-ngá、Iâ-iat、O͘-se-ngá。
以斯拉記 10 22| Pa-si-hō͘-jíⁿ ê kiáⁿ孫中，有Í-lī-iok-nái、Má-se-ngá、以實瑪利、Ná-thán-gia̍p、Iok-sat-poa̍t、Í-lī-a-sat。
以斯拉記 10 23| 利未人中，有Iok-sat-poa̍t、Sī-múi、Ki-la̍h-ngá、Ki-la̍h-ngá就是Ki-lī-tha；koh有Pí-tha-hi-ngá、猶大、Í-lī-í-siā。
以斯拉記 10 24| 唱歌ê人ê中間，有Í-lī-a-si̍t。顧門ê人ê中間有Sa-liông、Thê-liân、O͘-lī。
以斯拉記 10 25| 以色列人Pa-lio̍k ê kiáⁿ孫中，有La̍h-bí、Iâ-se-ngá、Má-ki-ngá、Bí-ngá-bîn、Í-lī-a-sat、Má-ki-ngá、Pí-ná-ngá。
以斯拉記 10 26| Í-lân ê kiáⁿ孫中，有Má-tha-nî、撒迦利亞、Iâ-iat、Ap-tí、Iâ-lī-boa̍t、Í-lī-ngá。
以斯拉記 10 27| Sat-thó͘ ê kiáⁿ孫中，有Í-lī-iok-nái、Í-lī-a-si̍t、Má-tha-nî、Iâ-lī-boa̍t、Sat-poa̍t、A-se-sat。
以斯拉記 10 28| Bí-pài ê kiáⁿ孫中，有Iok-hap-lân、Hap-ná-nî-ngá、Sat-pài、A-le̍k。
以斯拉記 10 29| Pa-nî ê kiáⁿ孫中，有Bí-su-lân、Má-lo̍k、A-tāi-ngá、Ngá-su̍t、Sī-ap、Iâ-lī-boa̍t。
以斯拉記 10 30| Pa-hap-mô͘-ap ê kiáⁿ孫中，有A-tí-ná、Ki-la̍h、Pí-ná-ngá、Má-se-ngá、Má-tha-nî、Pí-sat-lia̍t、Pin-lōe、Má-ná-se。
以斯拉記 10 31| Hap-lîm ê kiáⁿ孫中，有Í-lī-í-siā、I-si-ngá、Má-ki-ngá、Sī-má-ngá、西門；
以斯拉記 10 32| 便雅憫、Má-lo̍k、Sī-má-lī-ngá。
以斯拉記 10 33| Hap-sūn ê kiáⁿ孫中，有Má-te̍k-nái、Má-ta̍t-tha、Sat-poa̍t、Í-lī-hoat-lia̍t、Iâ-lī-mái、Má-ná-se、Sī-múi。
以斯拉記 10 34| Pa-nî ê kiáⁿ孫中，有馬大、Àm-lân、O͘-ek；
以斯拉記 10 35| Pí-ná-ngá、Pí-tí-ngá、Ki-lo̍k；
以斯拉記 10 36| Óa-nî-ngá、Bí-lī-boa̍t、Í-lī-ao-si̍t；
以斯拉記 10 37| Má-tha-nî、Má-te̍k-nái、Ngá-sò；
以斯拉記 10 38| Pa-nî、Pin-lōe、Sī-múi；
以斯拉記 10 39| Sī-lī-bí-ngá、Ná-tan、A-tāi-ngá；
以斯拉記 10 40| Má-ná-tí-pài、Sa-sài、Sa-nāi；
以斯拉記 10 41| A-sat-lī、Sī-lī-bí-ngá、Sī-má-lī-ngá；
以斯拉記 10 42| Sa-liông、A-má-lī-ngá、約瑟。
以斯拉記 10 43| Nî-pho ê kiáⁿ孫中，有Iâ-lī、Má-tha-thê-ngá、Sat-poa̍t、Se-pí-ná、Ngá-tāi、約珥、Pí-ná-ngá。
以斯拉記 10 44| Chiah-ê人lóng娶外邦人ê cha-bó͘-kiáⁿ做bó͘；其中也有人tùi chiah-ê cha-bó͘-kiáⁿ生kiáⁿ兒。
尼希米記 1 1| Hap-ka-lī-a ê kiáⁿ 尼希米 ê記錄。	當二十年，Ki-su-liû月，我tī Su-san ê王宮；
尼希米記 1 2| Hit時我ê兄弟一人，名叫Hap-ná-nî，kap kúi-nā ê猶大人來；我tùi in問到hiah-ê逃脫ê猶大人，就是受掠ê中間所chhun-ê，kap耶路撒冷ê事情。
尼希米記 1 3| In kā我講，hiah-ê受掠ê tò來所chhun留teh ê人，tī 省內tú-tio̍h大患難，受凌辱，koh耶路撒冷ê城牆拆毀，城門hō͘火燒lio去。
尼希米記 1 4| 我聽見chiah-ê話就坐teh，啼哭悲哀kúi-nā日；禁食祈禱tī天頂ê上帝ê面前，講，
尼希米記 1 5| 天頂ê上帝耶和華，至大thang驚畏ê上帝ah，守約行仁愛tī疼伊，遵thàn伊ê誡命ê；
尼希米記 1 6| 我taⁿ求你，願你耳孔聽，目睭看，聽你ê奴僕chit-tia̍p日暝為你ê奴僕以色列人來祈禱tī你面前ê祈禱，認以色列人ê罪，就是阮所得罪你ê；我kap我ê老父ê家lóng有罪；
尼希米記 1 7| 阮對祢所行ê盡在腐敗，無遵守祢託祢ê奴僕摩西所命令ê誡命、律例、法度。
尼希米記 1 8| 求你記得你所命令你ê奴僕摩西ê話，講，Lín若犯罪，我就beh四散lín tī列國中；
尼希米記 1 9| 總是lín若歸tī我，守我ê誡命來行伊，就lín受趕逐ê人，雖然tī天邊，我也beh tùi-hia聚集in，chhōa in到我所揀beh安置我ê名ê所在。
尼希米記 1 10| Taⁿ chiah-ê lóng是你ê奴僕，你ê百姓，就是你用你ê大氣力，kap大權能ê手，所救贖ê。
尼希米記 1 11| 主ah，求你àⁿ耳孔聽你ê奴僕ê祈禱，kap hiah-ê意愛歡喜敬畏你ê名hiah-ê奴僕ê祈禱；koh求你hō͘你ê奴僕今á日興通，tī chit人ê面前得tio̍h恩典。Hit時我做王ê酒政。
尼希米記 2 1| A-ta̍t-siat-se王二十年，Nî-sàn月，有酒tī王ê面前，我就進酒hō͘王。我平素tī王ê面前bē-bat有憂悶ê面色。
尼希米記 2 2| 王kā我講，你無破病，怎樣面帶憂容ah？這無別項，是你心內有憂悶。我Tùi án-ni，真驚。
尼希米記 2 3| 我kā王講，願王萬歲；我ê列祖墳墓ê所在hit-ê城拋荒，城門lóng hō͘火燒去，我thái-thó無帶憂容mah？
尼希米記 2 4| 王問我講，你ài求甚麼？Tùi án-ni，我祈禱天頂ê上帝。
尼希米記 2 5| 我對王講，王若歡喜，你ê奴僕若得tio̍h恩典tī你ê面前，就求你差我去猶大，到我ê列祖墳墓hit-ê城，我thang koh起伊。
尼希米記 2 6| Hit時王后kap王相kap坐，王kā我講，你beh行ê路站tio̍h jōa久？甚麼時beh tò來？王歡喜差我去，我就kap伊定tio̍h一個期限。
尼希米記 2 7| 我koh kā王講，王若歡喜，請用詔書hō͘我帶去交河外hiah-ê總督，准我經過到猶大；
尼希米記 2 8| koh用詔書一封，寄hō͘管理王ê樹林ê官A-sat，kah伊hō͘我柴料，thang做殿邊營盤ê門，kap城牆，kap我所beh tòa ê厝ê路用。王就准我所求ê，因為我ê上帝施恩ê手幫贊我。
尼希米記 2 9| 王派kúi-nā ê兵頭，kap馬兵kap我去。我到河外hiah-ê總督hia，將王ê詔書交hō͘ in。
尼希米記 2 10| Hô-lûn人Chham-pa-la̍h，kap做奴才ê A-bûn人To-pí-ngá聽見有人來beh為以色列人圖謀利益，就真擘腹。
尼希米記 2 11| 我到耶路撒冷，tiàm hia三日。
尼希米記 2 12| 我透暝起來，有kúi-nā人kap我相kap；總是我ê上帝感動我ê心所beh為耶路撒冷做ê，我並無kā人講；除我騎ê cheng-siⁿ以外，也無別隻 cheng-siⁿ kap我去。
尼希米記 2 13| 我透暝tùi山谷門出去，到lêng井ê頭前，也到糞埽門，觀察耶路撒冷ê城牆，看見城牆拆毀，城門hō͘火燒去。
尼希米記 2 14| 我koh進前去到水泉ê門，kap王ê池；總是tī-hia無一位á thang hō͘我騎ê cheng-siⁿ過去。
尼希米記 2 15| Tùi án-ni，我透暝沿溪上去，觀察城牆，koh oa̍t-tńg身，tùi山谷ê門入去，chiah tò來。
尼希米記 2 16| Hiah-ê官長m̄知我去toh落，做甚麼事；我iáu未有kā猶大ê百姓、祭司、貴族、官長，kap其餘做工ê人講。
尼希米記 2 17| 後來我kā in講，咱所tú-tio̍h ê患難，耶路撒冷怎樣拋荒，城門hō͘火燒，lín lóng看見；來ah，咱koh起耶路撒冷ê城牆，免得咱koh受凌辱。
尼希米記 2 18| 我kā in講我ê上帝ê手怎樣幫贊我，kap王對我講甚麼話；in講，咱起來起造。Tùi án-ni，in奮勇做chit-ê好ê工。
尼希米記 2 19| 總是Hô-lûn人Chham-pa-la̍h kap做奴僕ê A-bûn人To-pí-ngá，kap阿拉伯人Ki-siān，聽見就恥笑阮，看輕阮，講，Lín所做是甚麼？beh背叛王mah？
尼希米記 2 20| 我應in講，天頂ê上帝伊beh hō͘阮興起；阮做伊ê奴僕ê beh起來起造；總是lín tī耶路撒冷無份，無權，無名字。
尼希米記 3 1| Hit時祭司頭Í-lī-a-si̍t，kap伊ê兄弟hiah-ê祭司，起來起造羊門，分別伊做聖，安hit-ê門扇，就是到Hap-bí-a ê守更樓，也到Hap-lâm-gia̍p ê守更樓，分別做聖。
尼希米記 3 2| 續接伊ê，是耶利哥人起造；接續伊ê，是Im-lī ê kiáⁿ Sat-khek起造。
尼希米記 3 3| Hap-se-ná hiah-ê kiáⁿ起造魚門；hē伊ê楹，安伊ê門扇，kap伊ê鎖，伊ê栱。
尼希米記 3 4| 續接伊ê，是Hap-ko-su ê孫，O͘-lī-a ê kiáⁿ，Bí-lī-boa̍t修理。續接伊ê，是Bí-sī-sat-pia̍t ê孫，Pí-lī-ka ê kiáⁿ，Bí-su-lân修理。續接伊ê，是Pa-ná ê kiáⁿ Sat-tok修理。
尼希米記 3 5| 續接伊ê，是Thê-ko-a人修理；總是in ê貴族無擔當in ê主ê工。
尼希米記 3 6| Pa-se-a ê kiáⁿ Iâ-hô-iâ-tāi，kap Pí-só͘-tāi ê kiáⁿ Bí-su-lân，修理舊門，hē伊ê楹，安伊ê門扇，kap伊ê鎖，伊ê栱。
尼希米記 3 7| 續接伊ê，是Ki-piàn人Bí-la̍h-thê，Bí-lûn人Ngá-tùn，kap Ki-piàn人，kap屬河外ê總督所管ê Bí-su-pa人修理。
尼希米記 3 8| 續接伊ê，是金匠Hap-hái-ngá ê kiáⁿ O͘-siat修理。續接伊ê，是做香料ê Hap-ná-nî-ngá修理；chiah-ê人堅固耶路撒冷，夠闊ê牆。
尼希米記 3 9| 續接伊ê，是管理耶路撒冷ê一半ê，Hō͘-jíⁿ ê kiáⁿ Lī-hoat-ngá修理。
尼希米記 3 10| 續接伊ê，是Hap-lō͘-boat ê kiáⁿ Iâ-tāi-ngá，tī家己ê厝對面修理。續接伊ê，是Hap-sa-nî ê kiáⁿ Hap-tu̍t修理。
尼希米記 3 11| Hap-lîm ê kiáⁿ Má-ki-ngá，kap Pa-hap-mô͘-ap ê kiáⁿ Hap-tu̍t，修理一段，以及火爐ê樓。
尼希米記 3 12| 續接伊ê，是管理耶路撒冷hit一半ê。Hap-lô-hek ê kiáⁿ Sa-liông，kap伊hiah-ê cha-bó͘-kiáⁿ修理。
尼希米記 3 13| Hap-lùn kap Sat-lô-a khiā起ê百姓修理山谷ê門，起造伊，安伊ê門扇，kap伊ê鎖，伊ê栱，以及城牆一千肘，到糞埽ê門。
尼希米記 3 14| 管理Pek-hap-ki-lîm地ê Lī-kah ê kiáⁿ Má-ki-ngá修理糞埽門；起造伊，an伊ê門扇，kap伊ê鎖，伊ê栱。
尼希米記 3 15| 管理Bí-su-pa地ê，Kok-hô-se ê kiáⁿ Sa-lûn，修理水泉ê門；起造伊，蓋伊，安伊ê門扇，kap伊ê鎖，伊ê栱，以及óa近王園ê西羅亞池ê牆，到hit-ê tùi大衛城落來ê崎á。
尼希米記 3 16| 續接伊ê是管理Pek-siok地ê一半，Ap-pok ê kiáⁿ 尼希米修理，到大衛墳墓ê對面，koh到開好ê池，以及勇士ê厝。
尼希米記 3 17| 續接伊ê是利未人Pa-nî ê kiáⁿ Lī-hông修理。續接伊ê是管理Ki-i-la̍h地ê一半。Hap-sa-pí-ngá 為伊所治理ê地來修理。
尼希米記 3 18| 續接伊ê就是in ê兄弟，管理Ki-i-la̍h地hit一半，Hi-ná-ta̍t ê kiáⁿ Pa-óa-i修理。
尼希米記 3 19| 續接伊ê是管理Bí-su-pa-ê，Iâ-su-a ê kiáⁿ Í-siā修理一段，就是tī上去軍裝局ê對面oat角ê所在。
尼希米記 3 20| 續接伊ê是Sat-pài ê kiáⁿ Pa-lio̍k，盡力修理一段，tùi oat角到祭司頭Í-lī-a-si̍t厝ê門。
尼希米記 3 21| 續接伊ê是Hap-ko-su ê孫O͘-lī-a ê kiáⁿ Bí-lī-boa̍t修理一段，對Í-lī-a-si̍t厝ê門，到Í-lī-a-si̍t厝ê盡頭。
尼希米記 3 22| 續接伊ê是tiàm tī平洋ê人hiah-ê祭司修理伊。
尼希米記 3 23| 續接伊ê是便雅憫kap Hap-su̍t tī伊ê厝ê對面修理。續接伊ê是A-lân-nî ê孫Má-se-ngá ê kiáⁿ A-sat-lī-ngá tī伊ê厝ê附近修理。
尼希米記 3 24| 續接伊ê是Hi-ná-ta̍t ê kiáⁿ Pin-lōe修理一段，tùi A-sat-lī-ngá ê厝，到oat角，koh到城角。
尼希米記 3 25| O͘-sài ê kiáⁿ Pa-la̍h tī oat角ê對面，kap王高ê厝phòng出來ê守更樓，óa近護衛ê院hit一段。續接伊ê是Pa-lio̍k ê kiáⁿ Pí-tāi-ngá修理。
尼希米記 3 26| (Nî-thê-lêng tiàm-tī Gô-húi-le̍k，到ǹg東水門ê對面，kap phòng出來ê守更樓。)
尼希米記 3 27| 續接伊ê是Thê-ko-a人koh修理一段，tī hit-ê phòng出來ê大樓對面，到Gô-húi-le̍k ê牆。
尼希米記 3 28| Tī馬ê門ê頂面，hiah-ê祭司ta̍k-ê tī伊ê厝ê對面修理。
尼希米記 3 29| 續接伊ê是Im-be̍k ê kiáⁿ Sat-tok，tī家己ê厝ê對面修理。續接伊ê是顧守東門Si-ka-nî ê kiáⁿ Sī-má-ngá修理。
尼希米記 3 30| 續接伊ê是Sī-lī-bí-ngá ê kiáⁿ Hap-ná-nî-ngá，kap撒拉ê第六kiáⁿ Hap-lùn，koh修理一段。續接伊ê是Pí-lī-ka ê kiáⁿ Bí-su-lân，tī伊ê房間ê對面修理。
尼希米記 3 31| 續接伊ê是金工Má-ki-ngá修理到Nî-thê-lêng kap seng-lí人ê厝，tī Hap-bí-hut-kah門ê對面，到城角ê樓。
尼希米記 3 32| 金工kap seng-lí人修理，tùi城角ê流到羊門。
尼希米記 4 1| Chham-pa-la̍h聽見阮起城牆，就大受氣，大痛恨恥笑猶大人。
尼希米記 4 2| Tī伊ê兄弟kap撒馬利亞ê軍兵ê面前講，chiah-ê軟弱ê猶大teh做甚麼，beh設法hō͘家己堅固mah？beh獻祭mah？beh一日成功mah？beh tùi土堆中the̍h出過火燒ê石頭來koh起mah？
尼希米記 4 3| A-bûn人To-pí-ngá khiā tī伊ê身邊講，In所起ê，若有一隻狐狸上去，就beh踏倒in ê石牆。
尼希米記 4 4| 阮ê上帝ah，求你聽，因為阮hō͘人看輕，求你hō͘ in ê譭謗歸tī in ê頭殼，hō͘ in tī受掠ê地tú-tio̍h搶劫；
尼希米記 4 5| 莫得遮蓋in ê罪過，莫得hō͘ in ê罪惡tùi你ê面前擦消；因為in tī起造ê人ê面前激動你ê受氣。
尼希米記 4 6| Án-ni，阮起城牆，城牆就lóng連絡，高到一半，因為百姓有心teh做工。
尼希米記 4 7| Chham-pa-la̍h、To-pí-ngá、阿拉伯人、A-bûn人、A-si̍t-tu̍t人，聽見修理耶路撒冷城牆ê工teh進行，補塞破隙ê所在tú-á teh補塞，就真受氣；
尼希米記 4 8| 大家相kap計謀beh來攻擊耶路撒冷，hō͘ hit內面擾亂。
尼希米記 4 9| 總是阮祈禱咱ê上帝，koh因為in ê緣故，就派人守望，日暝持防。
尼希米記 4 10| 猶大人講，Hāu-phiaⁿ-phè iáu-kú chōe，擔teh ê人已經無力，所以咱bōe能起城牆。
尼希米記 4 11| 咱ê對敵koh bat講，趁in m̄知，無看見，咱入in中間，thâi死in，hō͘ in ê做工lóng soah。
尼希米記 4 12| Hiah-ê óa近對敵khiā起ê猶大人，十pái tùi ta̍k所在來見阮講，Lín的確tio̍h tò來阮chia。
尼希米記 4 13| 所以我hō͘百姓，各照in ê宗族，kia̍h刀，kia̍h鎗，kia̍h弓ê，khiā tī城牆後低ê所在，空ê所在。
尼希米記 4 14| 我觀察了，就起來kā貴族、官長，kap其餘ê百姓講，莫得驚in，tio̍h記得主是大koh thang驚ê；tio̍h為tio̍h lín ê兄弟，lín ê kiáⁿ，lín ê cha-bó͘-kiáⁿ，lín ê bó͘，lín ê厝宅來交戰。
尼希米記 4 15| 對敵聽見阮已經知，koh上帝也破壞in ê計畫，阮就lóng 倒tńg來到城牆hia，ta̍k人做in ê工。
尼希米記 4 16| Tùi hit-tia̍p了後，我ê奴僕一半做工，一半kia̍h鎗、kōaⁿ藤牌、kia̍h弓、穿盔甲；官長lóng khiā tī猶大眾人ê後面。
尼希米記 4 17| 起城牆ê，擔teh-ê，各擔in ê擔，一手做工，一手kia̍h軍器。
尼希米記 4 18| 起造ê，ta̍k-ê,背刀照án-ni起造，pûn哨角ê tī我ê身邊。
尼希米記 4 19| 我kā chiah-ê貴族、官長，kap其餘ê百姓講，chit-ê工闊大，咱tī城牆頂分開，相離不止遠；
尼希米記 4 20| Lín無論tī toh落聽見哨角ê聲，就tio̍h聚集來到阮hia；咱ê上帝beh替咱交戰。
尼希米記 4 21| 阮án-ni做工，in ê一半kia̍h鎗，tùi天phú光到星出現ê時。
尼希米記 4 22| Hit時我koh kā百姓講，ta̍k人kap伊ê奴僕tio̍h歇暝tī耶路撒冷ê內面，thang暝時保護阮，日時做工。
尼希米記 4 23| Án-ni我kap我ê兄弟，我ê奴僕，kap tè我ê後衛兵，無一個thǹg衫，出去chhiūⁿ水ê也ta̍k-ê kia̍h ke-si。
尼希米記 5 1| 百姓kap in ê bó͘大聲哮，嫌in ê兄弟猶大人。
尼希米記 5 2| 有人講，阮kap kiáⁿ cha-bó͘-kiáⁿ人額chōe；tio̍h去得tio̍h五穀thang食來得tio̍h活。
尼希米記 5 3| 有ê講，為tio̍h飢荒，阮用阮ê田園、葡萄園、厝宅，典(tián)人來得tio̍h五穀。
尼希米記 5 4| 有ê講，阮已經用田kap葡萄園，借銀納王ê稅。
尼希米記 5 5| 阮ê肉體kap阮ê兄弟ê肉體一樣，阮ê kiáⁿ兒kap in ê kiáⁿ兒一樣；taⁿ阮用阮ê kiáⁿ cha-bó͘-kiáⁿ做人ê奴僕女婢，阮ê cha-bó͘-kiáⁿ有ê已經做女婢，阮也無法得；因為阮ê田園、葡萄園已經歸別人。
尼希米記 5 6| 我聽見in ê喉叫，kap in ê話，就真受氣。
尼希米記 5 7| 我心內想，就大責備hiah-ê貴族kap官長，kā in講，Lín ta̍k人tùi兄弟the̍h利息。Tùi án-ni，我招集大會來tu in。
尼希米記 5 8| 我kā in講，阮量(liōng)阮ê力，來贖咱ê兄弟猶大人，就是已經賣hō͘異邦人ê，lín竟然beh賣lín ê兄弟mah？á是in beh受賣hō͘咱mah？In靜靜無話thang應。
尼希米記 5 9| 我koh講，Lín所做ê m̄好；因為咱ê對敵，就是異邦人ê譭謗，lín kiám m̄-tio̍h敬畏咱ê上帝來行mah？
尼希米記 5 10| 我kap我ê兄弟，我ê奴僕，也用錢銀五穀借hō͘百姓；taⁿ我勸lín，咱大家tio̍h免利息。
尼希米記 5 11| Taⁿ我勸lín今á日將in ê田、葡萄園、橄欖園、厝宅，kap lín所tùi in 抽ê錢銀、五穀、酒、油，每百份ê一份lóng tio̍h還伊。
尼希米記 5 12| In講，阮beh還，無koh對in討，beh照你ê話行；我就叫祭司來，kah in chiù-chōa，tio̍h照chit-ê話行。
尼希米記 5 13| 我也pōaⁿ開我ê衫á-phè，講，見若無成chit-ê話-ê，願上帝照án-ni pōaⁿ開伊離開伊ê家kap伊ê職業；就是願伊照án-ni pōaⁿ到空空。會眾lóng講，A-bēng，koh o-ló耶和華。百姓就照chit-ê話行。
尼希米記 5 14| Tùi我受設立tī猶大地做in ê總督，就是tùi A-ta̍t-siat-se王二十年到三十二年，共十二年 ê久，我kap我ê兄弟lóng無食總督ê奉祿。
尼希米記 5 15| 總是我以前舊任ê總督hō͘百姓負擔真重；the̍h百姓ê五穀，kap酒，kap銀四十sià-khek-le̍k；連in ê奴僕也轄制百姓；獨獨我因為敬畏上帝，無án-ni行。
尼希米記 5 16| Koh我專務起城牆，並無買田地；我ê奴僕也lóng聚集tī-hia做工。
尼希米記 5 17| 除去hiah-ê tùi四圍ê外邦中來chhē阮ê人以外，有猶大人kap官長，一百五十人，tī我ê桌相kap食。
尼希米記 5 18| Ta̍k日備辦一隻牛káng，六隻肥ê綿羊；koh備辦kúi-nā隻雞；每十日一pái，備辦chōe-chōe ta̍k樣ê酒；雖然án-ni，我也無the̍h總督ê奉祿；因為百姓服役真重。
尼希米記 5 19| 我ê上帝ah，求你記念我為tio̍h chit-ê百姓所行一切ê事，來賜福我。
尼希米記 6 1| Chham-pa-la̍h、To-pí-ngá、阿拉伯人Ki-siān，kap阮其餘ê對敵，聽見我城牆已經起好，其中無留一隙(khiah)；(hit時我卻未有安門扇。)
尼希米記 6 2| Chham-pa-la̍h kap Ki-siān就差人來見我講，請你來，咱tī O-lô平洋一個鄉社相會。總是in想beh害我。
尼希米記 6 3| 我就差使者去見in講，我taⁿ teh辨理大ê工，bōe能落去；thái-thó 能離開伊落去見lín，hō͘ chit-ê工停止ah？
尼希米記 6 4| In án-ni四pái差人來見我，我lóng án-ni應in。
尼希米記 6 5| Chham-pa-la̍h第五pái就差伊ê奴僕來見我，手the̍h露封ê phoe；phoe內寫講，
尼希米記 6 6| 外邦中有風聲，Ka-si-bō͘也講，你kap猶大人teh謀反，所以你起城牆，你beh做in ê王，照chiah-ê話。
尼希米記 6 7| 你koh派先知tī耶路撒冷，宣傳你ê tāi-chì講，Tī猶大有王；taⁿ beh照chiah-ê話奏王；所以請你來，咱相kap議論。
尼希米記 6 8| 我就差人去見伊講，你所講chit-ê事，一概無影，是你ê心捏(liap)造ê。
尼希米記 6 9| 因為in lóng ài hō͘阮驚，意思講，In ê手beh酸軟，致到工做無成。上帝ah，求你堅固我ê手。
尼希米記 6 10| 後來我到Bí-hi-tāi-pia̍t ê孫，Tē-lâi-ngá ê kiáⁿ，Sī-má-ngá ê厝；hit時伊關teh無出來；伊講，咱tio̍h tī上帝ê厝相會，tī殿裡關殿門；因為in beh來thâi你，就是tī暝時beh來thâi你。
尼希米記 6 11| 我講，親像我chit號人，kiám thang走mah？親像我chit號人，kiám thang入殿來保全性命mah？
尼希米記 6 12| 我m̄入去。我看出，知上帝無差伊，是伊家己講chit-ê先知會來攻擊我；是To-pí-ngá kap Chham-pa-la̍h pò͘賂伊。
尼希米記 6 13| pò͘賂ê緣故，是beh hō͘我驚，hō͘我án-ni行來犯罪，in thang報揚pháiⁿ話，來譭謗我。
尼希米記 6 14| 我ê上帝ah，To-pí-ngá、Chham-pa-la̍h、女先知Lô-a-tí，kap其餘hiah-ê先知，lóng是beh hō͘我驚ê；求你照in ê所行來記得in。
尼希米記 6 15| 以諾月二十五日，城牆已經起好，共五十二日。
尼希米記 6 16| 阮一切ê對敵聽見，四圍ê外邦人lóng驚，家己看是失敗；因為看見chit-ê工做成，是出tī咱ê上帝。
尼希米記 6 17| 當hiah-ê日猶大ê貴族ta̍uh-ta̍uh寄phoe hō͘ To-pí-ngá，To-pí-ngá也用phoe hō͘ in。
尼希米記 6 18| 因為tī猶大有chōe-chōe人kap伊結盟，因為伊是A-la̍h ê kiáⁿ，Sī-ka-nî ê kiáⁿ婿；koh伊ê kiáⁿ Iok-hap-lân娶Pí-lī-ka ê kiáⁿ Bí-su-lân ê cha-bó͘-kiáⁿ做bó͘。
尼希米記 6 19| In常常tī我ê面前講起伊ê好所行，也將我ê話傳hō͘伊。To-pí-ngá koh常常寄phoe hō͘我，beh hō͘我驚。
尼希米記 7 1| 城牆起好，我已經安門，顧門ê，唱歌ê kap利未人，lóng派定tio̍h；
尼希米記 7 2| 我就派我ê兄弟，kap管王宮ê Hap-ná-nî-ngá，管理耶路撒冷；因為伊是忠信koh敬畏上帝，贏過別人。
尼希米記 7 3| 我吩咐in講，thèng候日頭高ê時，chiah開耶路撒冷ê城門；人khiā-teh顧ê時，in tio̍h關門，你tio̍h閂(chhòaⁿ)伊，也tio̍h派耶路撒冷khiā起ê百姓顧守，ta̍k-ê照in ê班列tī in ê厝對面ê所在。
尼希米記 7 4| 城是闊大，總是其中百姓少，厝iáu未起。
尼希米記 7 5| 我ê上帝感動我ê心，招集貴族、官長，kap百姓，照in ê世系來算伊。我chhē-tio̍h頭一pái上來ê人ê族譜，hit內面有記載；
尼希米記 7 6| 前巴比倫王Nî-pò͘-kah-nî-sat掠到巴比倫ê，猶大省百姓中有人tùi受掠到ê所在tò來耶路撒冷kap猶大，ta̍k人tò去伊ê城；
尼希米記 7 7| 就是kap Só͘-lô-pa-pek、Iâ-su-a、尼希米、A-sat-lī-ngá、La̍h-bí、Ná-hap-má-nî、Bo̍k-tí-kái、Pit-san、Bí-su-pí-lia̍t、Pí-kek-óa-i、Nî-hông、Pa-ná，相kap tò來ê。	以色列百姓ê人額記tī下底；
尼希米記 7 8| Pa-lio̍k ê後裔，兩千一百七十二人。
尼希米記 7 9| Sī-hoat-thê-ngá ê後裔，三百七十二人。
尼希米記 7 10| A-la̍h ê後裔，六百五十二人。
尼希米記 7 11| Pa-hap-mô͘-ap ê後裔，就是Iâ-su-a kap Iok-ap ê後裔，兩千八百十八人。
尼希米記 7 12| Í-lân ê後裔，一千兩百五十四人。
尼希米記 7 13| Sat-thó͘ ê後裔，八百四十五人。
尼希米記 7 14| Sat-kái ê後裔，七百六十人。
尼希米記 7 15| Pin-lōe ê後裔，六百四十八人。
尼希米記 7 16| Pí-pài ê後裔，六百二十八人。
尼希米記 7 17| Ap-kah ê後裔，兩千三百二十二人。
尼希米記 7 18| A-to-nî-kan ê後裔，六百六十七人。
尼希米記 7 19| Pí-kek-óa-i ê後裔，兩千連六十七人。
尼希米記 7 20| A-teng ê後裔，六百五十五人。
尼希米記 7 21| A-te̍k ê後裔，屬Hi-se-ka ê，九十八人。
尼希米記 7 22| Hap-sūn ê後裔，三百二十八人。
尼希米記 7 23| Pí-sai3e5後裔，三百二四人。
尼希米記 7 24| Hap-la̍h ê後裔，一百十二人。
尼希米記 7 25| Ki-piàn人，九十五個。
尼希米記 7 26| 伯利恆人kap Nî-tô-hoat人，共一百八十八人。
尼希米記 7 27| A-ná-tu̍t人，一百二十八個。
尼希米記 7 28| Pek-a-su-má-hut人，四十二個。
尼希米記 7 29| Ki-lia̍t-iâ-lîm人，Ki-hui-la̍h人，Pí-lio̍k人，共七百四十三個。
尼希米記 7 30| La̍h-má人kap Ka-pa人，共六百二十一個。
尼希米記 7 31| Be̍k-má人，一百二十二個。
尼希米記 7 32| Pek-te̍k-lī人kap Ai ê人，共一百二十三個。
尼希米記 7 33| 別ê Nî-pho ê人，五十二個。
尼希米記 7 34| 別ê Í-lân後裔，一千兩百五十四人。
尼希米記 7 35| Hap-lîm ê後裔，三百二十個。
尼希米記 7 36| 耶利哥人，三百四十五個。
尼希米記 7 37| 羅得人、Hap-tē人、O-lô人，共七百二十一個。
尼希米記 7 38| Se-ná人，三千九百三十個。
尼希米記 7 39| 祭司；Iâ-su-a ê家，Iâ-tāi-ngá ê後裔，九百七十三人。
尼希米記 7 40| Im-le̍k ê後裔，一千連五十二人。
尼希米記 7 41| Pa-si-hō͘-jíⁿ ê後裔，一千兩百四十七人。
尼希米記 7 42| Hap-lîm ê後裔，一千連十七人。
尼希米記 7 43| 利未人；Hô-ta̍t-ui ê後裔，屬Iâ-su-a kap Kah-biat8e5後裔，七十四人。
尼希米記 7 44| 唱歌ê，A-sat ê後裔，一百四十八人。
尼希米記 7 45| 顧門ê；Sa-liong5e5後裔，A-te̍k ê後裔，Ta̍t-bûn ê後裔，A-kok ê後裔，Hap-tí-tāi ê後裔，Sok-pài ê後裔，共一百三十八人。
尼希米記 7 46| Nî-thê-lêng；Se-hap ê後裔，Hap-so͘-pa ê後裔，Tap-pa-gô ê後裔；
尼希米記 7 47| Ki-lio̍k ê後裔、Se-a ê後裔、Pa-tùn ê後裔；
尼希米記 7 48| Lī-pa-ná ê後裔、Hap-ka-pa ê後裔、Sat-mái ê後裔；
尼希米記 7 49| 哈蘭ê後裔、Kiat-tek ê後裔、Ka-hap ê後裔；
尼希米記 7 50| Lī-a-ngá ê後裔、Lī-sin3e5後裔、Nî-ko-tāi ê後裔；
尼希米記 7 51| Ka-sàn ê後裔、O͘-sat ê後裔、Pa-se-a ê後裔；
尼希米記 7 52| Pí-sài ê後裔、Bí-o͘-lêng ê後裔、Nî-phó͘-心ê後裔；
尼希米記 7 53| Pa-pok ê後裔、Hap-kok-pa ê後裔、Hap-hut ê後裔；
尼希米記 7 54| Pa-sé-lu̍t ê後裔、Bí-hi-tāi ê後裔、Hap-sa ê後裔；
尼希米記 7 55| Pa-kho ê後裔、Se-se-la̍h ê後裔、Tap-má ê後裔；
尼希米記 7 56| Nî-sè-a ê後裔、Hap-thê-發ê後裔。
尼希米記 7 57| 所羅門ê奴僕ê後裔；Só-thài ê後裔、Só-hui-lia̍t ê後裔、Pí-lō͘-tāi ê後裔；
尼希米記 7 58| Ngá-la̍h ê後裔、Ta̍t-khun ê後裔、Kiat-tek ê後裔；
尼希米記 7 59| Sī-hoat-thê-ngá ê後裔、Hap-thè ê後裔、Pho-hek-lia̍t-hap-su-pa-im ê後裔、A-bûn ê後裔。
尼希米記 7 60| Nî-thê-lêng kap所羅門奴僕ê後裔，共三百九十二人。
尼希米記 7 61| Tùi Te̍k-bí-la̍h、Te̍k-hap-sat、Ki-lio̍k、A-tùn、Im-be̍k上來ê，bōe能證明in ê宗族世系，真正是以色列人á m̄是。
尼希米記 7 62| In是Tē-lâi-ngá ê後裔、To-pí-ngá ê後裔、Nî-ko-tāi ê後裔，共六百四十二人。
尼希米記 7 63| 祭司中，有Hap-pa-ngá ê後裔、Hap-ko-su ê後裔、Pa-se-lâi ê後裔；Pa-se來娶Ki-lia̍t人Pa-se-lâi ê cha-bó͘-kiáⁿ做bó͘，所以用in ê名來稱伊。
尼希米記 7 64| Chiah-ê家tī in ê族譜中chhē in ê世系，也chhē無，所以算做無清氣，m̄准in 當祭司ê職。
尼希米記 7 65| 總督kā in講，m̄-thang食至聖ê物，thèng候有O͘-lêng kap Thó͘-bêng ê祭司起來。
尼希米記 7 66| 會眾共有四萬兩千三百六十人；
尼希米記 7 67| 以外iáu有in ê奴僕女婢，七千三百三十七人，男女唱歌ê，有兩百四十五人；
尼希米記 7 68| in ê馬，七百三十六隻；in ê騾，兩百四十五隻；
尼希米記 7 69| 駱駝，四百三十五隻；驢，六千七百二十隻。
尼希米記 7 70| 有族長kúi-nā人為tio̍h工程來獻。總督獻tī庫房ê金一千ta̍t-lī-khek，碗五十塊，祭司ê禮服五百三十領。
尼希米記 7 71| Koh有族長獻入工程ê府庫，金兩萬ta̍t-lī-khek，銀兩千兩百bî-ná。
尼希米記 7 72| 其餘ê百姓所獻ê金兩萬ta̍t-lī-khek，銀兩千bî-ná，祭司ê禮服六十七領。
尼希米記 7 73| Tùi án-ni，祭司、利未人、顧門ê、唱歌ê，百姓中一部分ê人，Nî-thê-lêng，kap以色列眾人ta̍k-ê khiā起tī in ê城。
尼希米記 8 1| 到第七月，以色列人已經khiā起in hiah-ê城。Hit時百姓親像一人lóng聚集tī水門前寬闊ê所在，請經學士，Í-su-la̍h，帶摩西律法ê冊來，就是耶和華所bat命令以色列ê。
尼希米記 8 2| 七月初一日，祭司Í-su-la̍h tòa律法到公會前，或男或女，以及見若聽了會曉得ê ê面前。
尼希米記 8 3| Tī水門前寬闊ê所在，tùi天光到日晝，tī眾男女kap hiah-ê能明白ê ê面前讀伊，百姓àⁿ耳孔聽律法ê冊。
尼希米記 8 4| 經學士Í-su-la̍h khiā tī in為tio̍h chit-ê事所備辦ê柴台頂；tī伊ê身邊有Má-tha-thê-ngá、Sī-má、A-nāi-ngá、O͘-lī-a、Hi-le̍k-ka、kap Má-se-ngá，khiā tī伊ê chiàⁿ-pêng；Pí-tāi-ná、Bí-sa-lī、Má-ki-ngá、Hap-sūn、Hap-poa̍t-tāi-ná、撒迦利亞，kap Bí-su-lân，khiā tī伊ê tò-pêng。
尼希米記 8 5| Í-su-la̍h khiā tī眾百姓ê頂面，tī眾百姓ê目睭前掀開chit本冊；伊一下掀開，眾百姓就lóng起來khiā。
尼希米記 8 6| Í-su-la̍h o-ló耶和華至大ê上帝；眾百姓lóng kia̍h起手，應講，A-bēng，A-bēng，就àⁿ頭，面ǹg地，敬拜耶和華。
尼希米記 8 7| Iâ-su-a、Pa-nî，Sī-lī-pí、Ngá-bín、A-kok、Sa-pí-thài、Ho[O]-tē-ngá、Má-se-ngá、Ki-lī-tha、A-sat-lī-ngá、Iok-sat-poa̍t、哈蘭、Pí-lâi-ngá，kap利未人，hō͘百姓明白律法；百姓lóng khiā tī伊ê所在。
尼希米記 8 8| In讀上帝律法ê冊到明白koh開拆hit-ê意思，hō͘百姓明白所讀ê。
尼希米記 8 9| 總督尼希米，kap做祭司ê經學士Í-su-la̍h，kap教示百姓ê利未人，對眾百姓講，今á日是耶和華lín上帝ê聖日；m̄-thang悲哀啼哭。因為眾百姓聽見律法ê話lóng啼哭。
尼希米記 8 10| 伊koh kā in講，去ah，lín去食肥ê物，lim甜ê味；無備辦物ê人，tio̍h分hō͘伊；因為今á日是咱ê主ê聖日；lín m̄-thang憂悶，因為tùi耶和華得tio̍h ê歡喜是lín ê能力。
尼希米記 8 11| Tùi án-ni，利未人安慰眾百姓講，Tio̍h靜靜，因為今á日是聖日；m̄-thang憂悶。
尼希米記 8 12| 眾百姓就去lim食，也分物hō͘人，大歡喜；因為in明白所傳hō͘ in ê話。
尼希米記 8 13| 隔日眾百姓ê族長、祭司，kap利未人，lóng聚集到經學士Í-su-la̍h hia，beh致意聽律法ê話。
尼希米記 8 14| In看tio̍h律法中有記載耶和華託摩西命令以色列人，tio̍h tī七月ê節期tiàm tī草寮；
尼希米記 8 15| koh tio̍h tī ta̍k-ê城kap耶路撒冷宣傳報告講，Lín tio̍h出去山裡，取橄欖樹枝，野橄欖樹枝，kong-liam樹枝，棗樹枝，ām樹ê樹枝，來搭草寮照所記載ê。
尼希米記 8 16| 百姓就出去，帶樹枝來，ta̍k人tī家己ê厝頂tī院內，tī上帝殿ê院內，tī水門寬闊ê所在，tī Í-hoat-liân門寬闊ê所在，搭草寮。
尼希米記 8 17| Hiah-ê受掠去koh tò來ê會眾就搭草寮，坐tī草寮裡；因為tùi Lùn ê kiáⁿ約書亞ê時到chit日，以色列人m̄-bat án-ni行。Tùi án-ni，in大大歡喜。
尼希米記 8 18| Tùi頭一日，到路尾日，Í-su-la̍h ta̍k日讀上帝ê律法。眾人守節七日，到第八日有嚴肅會，照定tio̍h ê例。
尼希米記 9 1| Chit月二四日，以色列人聚集禁食，穿麻衫，sám火灰。
尼希米記 9 2| 以色列ê後裔就kap一切外邦人隔開，khiā-teh認家己ê罪惡，kap in列祖ê罪過。
尼希米記 9 3| In khiā tī in ê所在，用hit日ê時間四份一，讀耶和華in ê上帝律法ê冊；koh用時間ê四份一認罪，敬拜耶和華in ê上帝。
尼希米記 9 4| Iâ-su-a、Pa-nî、Kah-bia̍t、Sī-pa-nî、Pò͘-nî、Sī-lī-pí、Pa-nî、Ki-ná-nî，khiā tī利未人ê台頂，大聲求叫耶和華in ê上帝。
尼希米記 9 5| 利未人Iâ-su-a、Kah-bia̍t、Pa-nî、Hap-sa-nî、Sī-lī-pí、O-tē-ngá、Sī-pa-nî、Pì-tha-hi-ngá，講，Lín tio̍h khiā起來o-ló耶和華lín ê上帝，tùi永遠到永遠。耶和華ah，你榮光ê名是應該o-ló ê，pôaⁿ過一切ê稱呼o-ló。
尼希米記 9 6| 你，獨獨你，是耶和華；你創造天，kap chiah-ê天ê天，kap天頂ê萬軍，地kap地上ê萬物，海kap海中ê萬物；這一切lóng是你所保存ê；天軍也敬拜你。
尼希米記 9 7| 耶和華ah，你是上帝，bat揀選亞伯蘭，chhōa伊出Ka-le̍k-tí ê Ngô͘-jíⁿ，賞賜伊名叫亞伯拉罕。
尼希米記 9 8| 你看伊ê心盡忠tī你ê面前，就kap伊立約，應允將迦南人、Hek人、A-mô͘-lī人、Pí-lī-sé人、Iâ-pò͘-su人、Kek-ka-sat人ê地hō͘伊ê後裔，koh有應驗你ê話；因為你是公義ê。
尼希米記 9 9| 你bat看見阮ê列祖tī埃及所受ê困苦，聽in tī紅海邊ê哀求，
尼希米記 9 10| 就行神跡奇事，責罰法老kap伊ê眾人臣，以及伊國內ê眾百姓；因為你知in驕傲款待阮ê列祖，你就為家己得tio̍h名聲，親像今á日一樣。
尼希米記 9 11| 你tī in ê面前分開海，hō͘ in tùi海中行乾地過去，追jip in ê，你hiat in tī深海，親像hiat石頭tī大水中。
尼希米記 9 12| 又koh日時你用雲柱chhōa in，暝時你用火柱照光in所行ê路。
尼希米記 9 13| 你也降臨tī西奈山，tùi天裡kap in講話，賞賜in正直ê法度，真實ê法度，好ê律例kap誡命；
尼希米記 9 14| koh hō͘ in知你安歇ê聖日，也託你ê奴僕摩西用誡命、律例、法度，命令in；
尼希米記 9 15| 為tio̍h in iau，就tùi天賞賜米糧，為tio̍h in嘴乾，就tùi石磐出水，koh命令in去承接你所chiù-chōa beh hō͘ in ê地。
尼希米記 9 16| 總是in kap阮ê列祖行tāi-chì驕傲，硬in ê頷頸，無聽thàn你ê誡命，
尼希米記 9 17| m̄肯順thàn，也無記念你tī in中間所行ê奇事，竟然硬in ê頷頸，tī悖逆中家己設立首領，beh oat tò去in做奴才ê地。總是你是歡喜赦免人，有恩典、憐憫，無快快受氣，有滿滿慈愛ê上帝；也無放sak in。
尼希米記 9 18| In雖然鑄一隻牛á，koh講，這是你ê上帝bat chhōa你出埃及ê，án-ni大大激動受氣；
尼希米記 9 19| 你iáu-kú大施憐憫，無放sak in tī曠野；日時，雲柱無離開in，chhōa in行路；暝時，火柱也無離開in，照光in kap in所tio̍h行ê路。
尼希米記 9 20| 你也賞賜你好ê神來教示in，你ê má-ná猶原hō͘ in食無soah，為tio̍h in嘴乾，賞賜in水。
尼希米記 9 21| Tī曠野四十年，你養飼in；in就無欠缺一項，in ê衫無破，in ê腳無phòng-phā。
尼希米記 9 22| 你將列邦kap hiah-ê百姓hō͘ in，分派in tī ta̍k角頭，in就得tio̍h Se-hông ê地，Hi-si̍t-pún王ê地，kap Pa-san王Go̍k ê地。
尼希米記 9 23| 你加添in ê kiáⁿ孫親像天星ê罪，chhōa in到hit-ê地，就是你kā in ê列祖講，in beh入去承接ê。
尼希米記 9 24| Án-ni，in ê kiáⁿ孫入去承接hit-ê地，你tī in ê面前制壓hit所在khiā起ê百姓，就是迦南人，將in kap in ê君王，kap hit所在ê百姓，lóng交tī in ê手，hō͘ in chhut-chāi意思來款待in。
尼希米記 9 25| In取堅固ê城，肥ê土地，得tio̍h充滿ta̍k樣好物ê厝宅，開便便ê水井，葡萄園、橄欖園，果子樹chōe-chōe；in得tio̍h食飽，身體肥；因為你ê大恩心內快樂。
尼希米記 9 26| 總是in m̄順thàn，竟然悖逆你，將你ê律法hiat tī ka-chiah後；你ê先知勸解in，beh hō͘ in歸向你，in就thâi死in；大大激動受氣。
尼希米記 9 27| 所以你交in tī對敵ê手，受in ê苦楚；in tú-tio̍h苦難ê時哀求你，你就tùi天àⁿ落聽，照你ê大憐憫，hō͘ in有拯救ê人，救in脫離對敵ê手。
尼希米記 9 28| 總是in得tio̍h平安了後，koh tī你ê面前行pháiⁿ；所以你放sak in tī對敵ê手，hō͘對敵管轄in；in oa̍t倒tńg哀求你ê時，你猶原tùi天àⁿ落聽，ta̍uh-ta̍uh照你ê憐憫拯救in；
尼希米記 9 29| koh勸解in，ài beh引chhōa in歸向你ê律法；總是in行tāi-chì驕傲，m̄聽thàn你ê誡命，干犯你hiah-ê法度，(人若行伊，beh對伊得tio̍h活ê，) oa̍t-tńg肩頭，硬頷頸，m̄肯聽thàn。
尼希米記 9 30| 總是你chōe-chōe年寬容in，koh用你ê神託你hiah-ê先知來對in做干證，in猶原m̄聽thàn；所以你將in交tī列國ê百姓ê手。
尼希米記 9 31| 總是你tùi你ê大憐憫，無一盡滅in，也無放sak in；因為你是有恩典，有憐憫ê上帝。
尼希米記 9 32| Taⁿ阮ê上帝ah，你是至大，有權能，thang驚畏，守約，施慈愛ê上帝；阮ê君王、首領、祭司、先知，列祖kap你ê眾百姓，tùi亞述列王ê時到今á日所tú-tio̍h一切ê苦難，求你莫得掠做小khóa。
尼希米記 9 33| 總是見若阮所tú-tio̍h-ê，你是公義；因為你所行ê是真實，阮所行ê是pháiⁿ。
尼希米記 9 34| 阮ê君王、首領、祭司、列祖，lóng無遵守你ê律法，m̄聽thàn你ê誡命，kap你ê干證，就是你對in所干證ê話。
尼希米記 9 35| In tī in ê本國，tī你賞賜in大福氣，kap你tī in面前所賞賜闊大肥súi ê地，無服事你，也無oa̍t-tńg離開in ê pháiⁿ所行。
尼希米記 9 36| 阮今á日做奴僕；你所賞賜阮列祖ê地，thang食伊ê果子，以及好ê物，看ah，阮tī chit-ê地做奴僕。
尼希米記 9 37| Chit-ê地出chōe-chōe物，歸tī列王，就是你因為阮ê罪，你所設立來管轄阮ê，in chhut-chāi意思管轄阮ê身軀kap阮ê cheng-siⁿ；阮tú-tio̍h大患難。
尼希米記 9 38| 因為這一切ê事，阮立確實ê約，寫明伊；阮ê首領，利未人，kap祭司，lóng蓋印。
尼希米記 10 1| 蓋印ê，是Hap-ka-lī-a ê kiáⁿ總督尼希米，kap Se-tí-ka；
尼希米記 10 2| Se-lâi-ngá、 A-sat-lī-ngá、耶利米；
尼希米記 10 3| Pa-si-hō͘-jíⁿ、A-má-lī-ngá、Má-ki-ngá；
尼希米記 10 4| Hap-tu̍t、Sī-pa-nî、Má-lo̍k；
尼希米記 10 5| Hap-lîm、Bí-lī-boa̍t、Gô-pa-tí-a；
尼希米記 10 6| 但以理、Kūn-tùn、Pa-lio̍k；
尼希米記 10 7| Bí-su-lân、A-pí-ngá、Bí-ngá-bîn；
尼希米記 10 8| Má-se-a、Phek-kai、Sī-má-ngá；頂面chiah-ê是祭司。
尼希米記 10 9| Koh有利未人；就是A-sàn-nî ê kiáⁿ Iâ-su-a，Hi-ná-ta̍t ê kiáⁿ Pin-lōe、Kah-bia̍t；
尼希米記 10 10| iáu有in ê兄弟Sī-pa-nî、Hô-tē-ngá、Ki-lī-tha、Pí-lâi-ngá、哈蘭；
尼希米記 10 11| Bí-ka、Lī-ha̍p、Hap-sa-pí-ngá；
尼希米記 10 12| Sat-khek、Sī-lī-pí、Sī-pa-nî；
尼希米記 10 13| Hô-tē-ngá、Pa-nî、Pí-nî-lô͘。
尼希米記 10 14| Koh有百姓ê頭人；就是Pa-lio̍k、Pa-hap-mô͘-ap、Í-lân、Sat-thó͘、Pa-nî；
尼希米記 10 15| Pò͘-nî、Ap-kap、Pí-pài；
尼希米記 10 16| A-to-nî-ngá、Pí-kek-óa-i、A-teng；
尼希米記 10 17| A-te̍k、Hi-se-ka、Ap-sok；
尼希米記 10 18| Hô-tē-ngá、Hap-sūn、Pí-sài；
尼希米記 10 19| Hap-la̍h、A-ná-tu̍t、Nî-pài；
尼希米記 10 20| Boat-pí-ap、Bí-su-lân、Hi-sek；
尼希米記 10 21| Bí-sī-sat-pia̍t、Sat-tok、Ap-tō͘-a；
尼希米記 10 22| Pí-la̍h-thê、哈蘭、A-nāi-ngá；
尼希米記 10 23| Hô-sè-a、Hap-ná-nî-ngá、Hap-su̍t；
尼希米記 10 24| Hap-lô-hek、Pí-lī-hap、Sok-pek；
尼希米記 10 25| Lī-hông、Hap-sa-ná、Má-se-ngá；
尼希米記 10 26| A-hi-ngá、哈蘭、A-lân；
尼希米記 10 27| Má-lo̍k、Hap-lîm、Pa-ná。
尼希米記 10 28| 其餘ê百姓，祭司，利未人，顧門ê，唱歌ê，Nî-thê-lêng，以及一切kap列邦ê百姓隔開來歸服上帝ê律法ê，kap in ê bó͘，in ê kiáⁿ，in ê cha-bó͘-kiáⁿ，見能曉得能明白ê；
尼希米記 10 29| lóng結聯in ê兄弟in ê貴族，咒詛chiù-chōa beh遵thàn上帝ê律法，就是上帝ê奴僕摩西所傳受ê，執守遵thàn耶和華咱ê主一切誡命法度，律例；
尼希米記 10 30| 也無beh將阮ê cha-bó͘-kiáⁿ配hō͘ chit所在ê百姓，也無beh為阮ê kiáⁿ娶in ê cha-bó͘-kiáⁿ；
尼希米記 10 31| Chit所在ê百姓，若tī安歇日帶貨物á是五穀來賣，阮tī安歇日á是聖日，阮無beh kā in買；到第七年無beh種作；見若欠阮ê無beh kā伊討。
尼希米記 10 32| 阮koh為家己定tio̍h例，ta̍k年ta̍k人tio̍h納sià-khek-le̍k ê三份一，做阮ê上帝殿ê路用；
尼希米記 10 33| 就是為tio̍h排列ê餅，kap常常獻ê素祭，kap常常獻ê燒祭，kap安歇日，月ê初一，kap節期所獻ê，kap聖ê物，以及贖罪ê祭，就是為以色列人贖罪ê，以及阮上帝殿內一切ê路用。
尼希米記 10 34| 阮chiah-ê祭司，利未人，kap百姓liam-khau，照阮ê宗族，tī ta̍k年定tio̍h ê時，帶獻祭ê柴到阮上帝ê殿，燒tī耶和華阮上帝ê壇，照律法所記載ê；
尼希米記 10 35| koh ta̍k年將阮地上起頭熟ê土產，kap ta̍k號樹起頭熟ê果子，帶到耶和華ê殿；
尼希米記 10 36| koh照律法所記載，將阮ê kiáⁿ kap cheng-siⁿ起頭生ê，以及牛群羊群起頭生ê，帶到阮上帝ê殿，到阮上帝ê殿內teh服事ê祭司；
尼希米記 10 37| 也將阮起頭出ê麥粉，以及阮ê舉祭ê禮物，kap ta̍k樣樹ê果子、新酒，kap油，帶hō͘祭司，收入tī阮上帝ê殿ê庫房；將阮地上所收成ê，十份一hō͘利未人，因為利未人tī阮一切出土產ê城，得tio̍h十份一。
尼希米記 10 38| 利未人取十份一ê時，亞倫ê kiáⁿ孫中ê祭司tio̍h有一個kap利未人tī-teh；利未人也tio̍h將十份一ê十份一帶到阮上帝ê殿，到房間，收入府庫。
尼希米記 10 39| 因為以色列人kap利未人，tio̍h用in舉祭ê五穀、新酒，kap油，帶到收勸聖所ê器具ê房間，就是擔當職ê祭司，顧門ê，唱歌ê，所tiàm ê房間；án-ni阮就無beh放sak阮上帝ê殿。
尼希米記 11 1| 百姓hiah-ê首領tiàm tī耶路撒冷；其餘ê百姓liam-khau，每十人中hō͘一人來tiàm tī聖城耶路撒冷，hit九個tiàm tī別ê城。
尼希米記 11 2| 見若家己甘願來tiàm tī耶路撒冷ê，百姓lóng kā in祝福。
尼希米記 11 3| 以色列人，祭司，利未人，Nî-thê-lêng，kap所羅門奴僕ê後裔，lóng tiàm tī猶大hiah-ê城，ta̍k-ê tiàm tī in ê業，in ê城；本省ê頭人，tiàm tī耶路撒冷ê，記tī下面。
尼希米記 11 4| 猶大ê kiáⁿ孫，kap便雅憫ê kiáⁿ孫，有ê tiàm tī耶路撒冷。屬猶大ê kiáⁿ孫；Hoat-le̍k-su ê後裔，O͘-se-ngá ê kiáⁿ A-tha-ngá，O͘-se-ngá是Sat-ka-lī-ngá ê kiáⁿ，Sat-ka-lī-ngá是A-má-lī-ngá ê kiáⁿ，A-má-lī-ngá是Sī-hoat-thê-ngá ê kiáⁿ，Sī-hoat-thê-ngá是Má-le̍k-lia̍t ê kiáⁿ；
尼希米記 11 5| koh有Pa-lio̍k ê kiáⁿ Má-se-ngá，Pa-lio̍k是Kok-hô-se ê kiáⁿ，Kok-hô-se是Hap-sài-ngá ê kiáⁿ，Hap-sài-ngá是A-tāi-ngá ê kiáⁿ，A-tāi-ngá是Iok-ngá-li̍p ê kiáⁿ，Iok-ngá-li̍p是Sat-ka-lī-ngá ê kiáⁿ，Sat-ka-lī-ngá是Sī-lô人/nî ê kiáⁿ。
尼希米記 11 6| Hoat-le̍k-su ê kiáⁿ孫tiàm tī耶路撒冷ê，共有四百六十八個勇士。
尼希米記 11 7| 屬便雅憫kiáⁿ孫ê；有Bí-su-lân ê kiáⁿ Sat-lō͘，Bí-su-lân是Iok-ia̍p ê kiáⁿ，Iok-ia̍p是Pí-tāi-ngá ê kiáⁿ，Pí-tāi-ngá是Ko-nāi-ngá ê kiáⁿ，Ko-nāi-ngá是Má-se-ngá ê kiáⁿ，Má-se-ngá是Í-thiat ê kiáⁿ，Í-thiat是Iâ-sai-a ê kiáⁿ。
尼希米記 11 8| 伊ê tè後有Ka-pài，Sat-lâi，共九百二十八人。
尼希米記 11 9| Sè-ki-lī ê kiáⁿ約珥是in ê官長；Hap-se-lô͘-a ê kiáⁿ猶大做hit-ê城ê副官。
尼希米記 11 10| 屬祭司ê有Iok-ngá-li̍p ê kiáⁿ Iâ-tāi-ngá、Ngá-kun；
尼希米記 11 11| iáu有管理上帝ê殿ê Se-lâi-ngá，Se-lâi-ngá是Hi-le̍k-ka ê kiáⁿ，Hi-le̍k-ka是Bí-su-lân ê kiáⁿ，Bí-su-lân是Sat-tok ê kiáⁿ，Sat-tok是Bí-la̍h-約ê kiáⁿ，Bí-la̍h-iok是A-hi-tu̍t ê kiáⁿ；
尼希米記 11 12| iáu有in ê兄弟tī殿內擔當職ê，共八百二十二人；koh有Iâ-lô-hán ê kiáⁿ A-tāi-ngá，Iâ-lô-hán是Pí-la̍h-lī ê kiáⁿ，Pí-la̍h-lī是Àm-sé ê kiáⁿ，Àm-sé是撒迦利亞ê kiáⁿ，撒迦利亞是Pa-si-hō͘-jíⁿ ê kiáⁿ，Pa-si-hō͘-jíⁿ是Má-ki-ngá ê kiáⁿ；
尼希米記 11 13| iáu有伊ê兄弟做族長ê，兩百四十二人；koh有A-sat-lia̍t ê kiáⁿ A-má-sòe ，A-sat-lia̍t是A-hap-sài ê kiáⁿ，A-hap-sài是Bí-si̍t-lī-boa̍t ê kiáⁿ，Bí-si̍t-lī-boa̍t是Im-be̍k ê kiáⁿ；
尼希米記 11 14| iáu有in ê兄弟大權能ê勇士，共一百二十八人；Hap-ki-to-lîm ê kiáⁿ Sat-pa-tē-gia̍p是in ê官長。
尼希米記 11 15| 利未人中，有Hap-su̍t ê kiáⁿ Sī-má-ngá，Hap-su̍t是Ap-lī-kam ê kiáⁿ，Ap-lī-kam是Hap-sa-pí-ngá ê kiáⁿ，Hap-sa-pí-ngá是Pò͘-nî ê kiáⁿ；
尼希米記 11 16| koh有利未人ê頭人，Sa-pí-thài kap Iok-sat-poa̍t，管理上帝殿ê外事。
尼希米記 11 17| Tī祈禱感謝chhōa頭是Bí-ka ê kiáⁿ Má-tha-nî，Bí-ka是Sat-tí ê kiáⁿ，Sat-tí是A-sat ê kiáⁿ；koh有Má-tha-nî兄弟；koh有Pat-pò͘-ka tī伊ê兄弟中做第二個；iáu有Sa-bó͘-a ê kiáⁿ Ap-tāi，Sa-bó͘-a是Ka-la̍h ê kiáⁿ，Ka-la̍h是Iâ-tō͘-tùn ê kiáⁿ。
尼希米記 11 18| Tī聖城中ê利未人，共兩百八十-四人。
尼希米記 11 19| 顧門ê A-kok，kap Ta̍t-bûn，kap in ê兄弟teh守門ê，共一百七十二人。
尼希米記 11 20| 其餘ê以色列人，祭司，利未人，tiàm tī猶大ta̍k-ê城，ta̍k人tī in ê業ê地。
尼希米記 11 21| 總是Nî-thê-lêng tiàm tī Gô-húi-le̍k；Se-hap kap Ki-su-phàⁿ做Nî-thê-lêng ê頭。
尼希米記 11 22| Bí-ka ê元孫，Má-tāi-nî ê曾孫，Hap-sa-pì ê孫，Pa-nî ê kiáⁿ O͘-se，tī耶路撒冷管利未人，伊是唱歌ê A-sat ê kiáⁿ孫，管理上帝殿ê事務。
尼希米記 11 23| 因為王為tio̍h in來出命令，ta̍k日有定tio̍h ê份額供給hiah-ê唱歌ê人。
尼希米記 11 24| 猶大ê kiáⁿ，謝拉 ê kiáⁿ孫，Bí-sī-sat-pia̍t ê kiáⁿ Pí-tha-hi-ngá，tī王ê部下辨理猶大百姓一切ê事。
尼希米記 11 25| 論到hiah-ê鄉社kap in ê田地，有猶大人tiàm tī Ki-lia̍t-a-pa kap伊ê鄉社，Tí-pún kap伊ê鄉社，Í-pa-kah-siat kap伊ê鄉社；
尼希米記 11 26| koh tī Iâ-su-a、Mô͘-la̍h-tāi、Pek-phàⁿ-lia̍t；
尼希米記 11 27| Hap-sat-su-a、別是巴kap伊ê鄉社；
尼希米記 11 28| koh tī Sé-kek-la̍h、Bí-ko-ná kap伊ê鄉社；
尼希米記 11 29| koh tī Im-lîm-bûn、Só-la̍h、Iâ-boa̍t，
尼希米記 11 30| Sat-lô-a、A-tō͘-lân kap in ê鄉社，拉結kap伊ê田地，A-se-ka kap伊ê鄉社。In所tiàm ê地方，是tùi Pia̍t-si-pa到Him-lùn ê山谷。
尼希米記 11 31| 便雅憫人tùi Ka-pa 起，tiàm tī Bi̍t-boat、A-ngá、Pek-te̍k-lī，kap伊ê鄉社；
尼希米記 11 32| A-ná-tu̍t、Lô-pek、A-lân-ngá；
尼希米記 11 33| Hā-só、La̍h-má、Ki-tha-im；
尼希米記 11 34| Hap-tia̍p、Sé-phian、Nî-pat-la̍h；
尼希米記 11 35| 羅得、O-lô，工匠ê山谷。
尼希米記 11 36| 利未人ê中間，有kúi-nā班tiàm tī猶大ê ，taⁿ歸tī便雅憫。
尼希米記 12 1| Kap Sat-la̍h-thiat ê kiáⁿ Só͘-lô-pa-pek、kap Iâ-su-a，同上來ê祭司kap利未人記tī下底；Se-lâi-ngá、耶利米、Í-su-la̍h；
尼希米記 12 2| A-má-lī-ngá、Má-lo̍k、Hap-tu̍t；
尼希米記 12 3| Sī-ka-nî、Lī-hông、Bí-lī-boa̍t；
尼希米記 12 4| E̍k-to、Kūn-tùn、A-pí-ngá；
尼希米記 12 5| Bí-ngá-bîn、Má-tí-ngá、Phek-ka；
尼希米記 12 6| Sī-má-ngá、Iok-ngá-li̍p、Iâ-tāi-ngá；
尼希米記 12 7| Sat-lō͘、A-bo̍k、Hi-le̍k-ka、Iâ-tāi-ngá。Chiah-ê人tī Iâ-su-a ê時做祭司kap in兄弟ê頭。
尼希米記 12 8| 利未人Iâ-su-a、Pin-lōe、Kah-bia̍t、Sī-lī-pí、猶大、Má-tha-nî；chit-ê Má-tha-nî kap伊ê兄弟管理o-ló感謝ê事。
尼希米記 12 9| In ê兄弟Pat-pò͘-ka kap O͘-nî，照in ê班列，kap in相對。
尼希米記 12 10| Iâ-su-a生Iok-ngá-kim，Iok-ngá-kim生Í-lī-a-si̍t，Í-lī-a-si̍t生Iâ-hô-iâ-tāi，
尼希米記 12 11| Iâ-hô-iâ-tāi生約拿單，約拿單siⁿ Ap-tō͘-a。
尼希米記 12 12| Tī Iok-ngá-kim ê時，祭司做族長ê，Se-lâi-ngá族有Bí-la̍h-ngá；耶利米族，有Hap-ná-nî-ngá；
尼希米記 12 13| Í-su-la̍h族有Bí-su-lân；A-má-lī-ngá族，有Iok-hap-lân；
尼希米記 12 14| Bí-lī-kó͘族，有約拿單；Sī-pa-nî族，有約瑟；
尼希米記 12 15| Hap-lîm族，有Ap-ná；Bí-la̍h-約族，有Hi-le̍k-khái；
尼希米記 12 16| E̍k-to族，有撒迦利亞；Kūn-tùn族，有Bí-su-lân；
尼希米記 12 17| A-pí-ngá族，有Sè-ki-lī；Bí-ná-bîn族，Mô͘-a-tí族，有Pí-le̍k-thài；
尼希米記 12 18| Phek-ka族，有Sa-bó͘-a；Sī-má-ngá族，有約拿單；
尼希米記 12 19| Iok-ngá-li̍p族，有Má-te̍k-nái；Iâ-tāi-ngá族，有O͘-se；
尼希米記 12 20| Sat-lâi族，有Ka-lâi；A-bo̍k族，有Hi-pek；
尼希米記 12 21| Hi-le̍k-ka族，有Hap-sa-pí-ngá；Iâ-tāi-ngá族，有Ná-thán-gia̍p。
尼希米記 12 22| 論到利未人，當Í-lī-a-si̍t、Iâ-hô-iâ-tāi、Iok-hap-lân、Ap-tō͘-a ê時，in ê族長lóng有記名，祭司也是án-ni，直到波斯王Tāi-lī-o͘ ê時。
尼希米記 12 23| 利未人做族長ê，記tī歷代ê冊，到Í-lī-a-si̍t ê kiáⁿ Iok-hap-lân ê時。
尼希米記 12 24| 利未人族長Hap-se-pí-ngá、Sī-lī-pí、Kah-bia̍t ê kiáⁿ Iâ-su-a，kap in ê兄弟相對，一班一班相向日ǹg,teh o-ló感謝，照上帝ê奴僕大衛所命令ê。
尼希米記 12 25| Má-tha-nî、Pat-pò͘-ka、Gô-pa-tí-a、Bí-su-lân、Ta̍t-bûn、A-kok，是顧門ê，就是顧守城門ê庫房。
尼希米記 12 26| Chiah-ê lóng是tī Iok-sat-ta̍t ê孫Iâ-su-a ê kiáⁿ Iok-ngá-kim ê時，kap總督尼希米 kap祭司經學士Í-su-la̍h ê時。
尼希米記 12 27| 當耶路撒冷城牆奉獻ê時，in去利未人所tiàm ê所在chhē in，beh帶in到耶路撒冷，beh用歡喜、感謝、唱歌、khau鈸、彈瑟，彈琴行奉獻ê禮。
尼希米記 12 28| 唱歌ê tùi耶路撒冷四圍ê平洋，kap tùi Nî-tô-hoat ê鄉社來聚集；
尼希米記 12 29| koh tùi Pek-kiat-kah，也tùi Ka-pa kap Ap-má-hut ê田來；因為唱歌ê，tī耶路撒冷四圍為家己建立鄉社。
尼希米記 12 30| 祭司利未人清氣家己也清氣百姓，以及城門城牆。
尼希米記 12 31| 我chhōa猶大hiah-ê首領上城牆頂，分o-ló感謝ê做兩大隊；一隊tī城頂tùi chiàⁿ-pêng ǹg糞埽門去；
尼希米記 12 32| Tè tī in ê後面ê有Hô-sa-ngá，kap猶大首領ê一半；
尼希米記 12 33| koh有A-sat-lī-ngá、Í-su-la̍h、Bí-su-lân，
尼希米記 12 34| 猶大、便雅憫、Sī-má-ngá、耶利米；
尼希米記 12 35| koh有祭司ê kiáⁿ kúi-nā人kia̍h號頭ê，約拿單ê kiáⁿ撒迦利亞，約拿單是Sī-má-ngá ê kiáⁿ，Sī-má-ngá是Má-tha-nî ê kiáⁿ，Má-tha-nî是Bí-kai-a ê kiáⁿ，Bí-kai-a是Sat-khek ê kiáⁿ，Sat-khek是A-sat ê kiáⁿ；
尼希米記 12 36| kap伊ê兄弟Sī-má-ngá、A-sat-lī、Bí-la̍h-lâi、Ki-la̍h-lâi、Má-ai、Ná-thán-gia̍p、猶大、Hap-ká-nî，lóng the̍h上帝ê奴僕大衛ê樂器；經學士Í-su-la̍h做in ê頭前。
尼希米記 12 37| In tī水泉門ê對面，tùi大衛城ê崎á-chàn上去，就是上城牆ê所在，是大衛王宮ê頂面，ǹg東去到水門。
尼希米記 12 38| 第二隊o-ló感謝ê人beh行去kap hit一隊相tú-tio̍h，我kap百姓ê一半跟tè in，tī城牆頂經過火爐ê樓，到寬闊ê城牆，
尼希米記 12 39| koh過Í-hoat-liân ê門，舊ê門，魚ê門，Hap-lâm-gia̍p ê樓，Hap-bí-a ê樓，到羊門，就停腳khiā tī護衛ê門。
尼希米記 12 40| Tùi án-ni，chit兩隊o-ló感謝ê人，khiā tī上帝ê殿，連我kap官長ê一半也tī-hia khiā；
尼希米記 12 41| iáu有祭司Í-lī-a-kim、Má-se-ngá、Bí-ná-bîn、Bí-kai-ngá、Í-lī-iok-nái、撒迦利亞、Hap-lâm-nî-a，lóng kia̍h號頭；
尼希米記 12 42| koh有Má-se-ngá、Sī-má-ngá、Í-lī-a-sat、O͘-se、Iok-hap-lân、Má-ki-ngá、Í-lân，kap Í-siā。唱歌ê kap in ê頭人Í-su-la̍h-hi-ngá lóng大聲唱。
尼希米記 12 43| Hit日眾人獻大祭祀koh歡喜；因為上帝hō͘ in大歡喜快樂；婦人人kap gín-ná也lóng歡喜，致到耶路撒冷歡喜ê聲聽到遠遠。
尼希米記 12 44| 當hit日，派人管理庫房，為tio̍h貨財，舉祭ê物，起頭熟ê；kap所取ê十份一，tùi ta̍k-ê城ê田畝，照律法所定tio̍h收來供給祭司kap利未人ê份額，lóng khǹg tī hit內面。猶大人因為祭司kap利未人擔當職就歡喜。
尼希米記 12 45| In守in ê上帝所交代ê，也守所交代in清氣ê例；唱歌ê，顧門ê，也án-ni做，照大衛kap伊ê kiáⁿ所羅門ê命令。
尼希米記 12 46| 因為早tī大衛kap A-sat ê日有樂工管理唱歌ê，以及o-ló感謝上帝ê詩歌。
尼希米記 12 47| 當Só͘-lô-pa-pek ê日，kap尼希米ê日，以色列眾人將ta̍k日應該ê份額，供給唱歌ê，顧門ê，也分別物做聖來供給利未人；利未人也分別物做聖來供給亞倫ê kiáⁿ孫。
尼希米記 13 1| Hit日人讀摩西ê冊hō͘百姓聽，tú-tio̍h冊內有記講，A-bûn人kap Mô͘-ap人永遠bōe得thang入上帝ê會；
尼希米記 13 2| 因為in無用食物kap水，來迎接以色列人，反tńg chhiàⁿ Pa-lân來咒詛in；總是阮ê上帝hō͘ hit-ê咒詛變做祝福。
尼希米記 13 3| In聽見律法了後，就tùi以色列中分開hiah-ê十族ê人。
尼希米記 13 4| Chit-ê tāi-chì以前，管理阮上帝殿內ê房間ê祭司Í-lī-a-si̍t kap To-pí-ngá結盟；
尼希米記 13 5| 就為tio̍h伊備辦一間大間房。前tī hit間收khǹg素祭、乳香、器具，kap照例供給利未人，唱歌ê，顧門ê，五穀、新酒，kap油ê十份一，kap歸hō͘祭司舉祭ê物。
尼希米記 13 6| 當hit時，我無tī耶路撒冷；因為巴比倫王A-ta̍t-siat-se三十二年，我oat去王hia；過kúi-nā日我對王告假。
尼希米記 13 7| 我到耶路撒冷就知Í-lī-a-si̍t 為 To-pí-ngá所行ê pháiⁿ-tāi，tī上帝殿ê院內，為伊備辦一間房。
尼希米記 13 8| 我就真擘腹(peh-pak)，將To-pí-ngá一切ê 家器，lóng tùi房內hiat出去；
尼希米記 13 9| 我出命令，人就清氣hiah-ê房間；然後我將上帝殿內ê器具，kap素祭，乳香，koh搬入來。
尼希米記 13 10| 我也知利未人所應該得tio̍h ê份額無hō͘ in，致到擔當職ê利未人，kap唱歌ê，ta̍k-ê tò去in ê田園。
尼希米記 13 11| 我就出力責備hiah-ê官長，kā in講，上帝ê殿啥事放荒廢ah？我就聚集利未人，復到in ê原任。
尼希米記 13 12| Tùi án-ni，猶大ê眾人將五穀、新酒，kap油ê十份一，帶入庫房。
尼希米記 13 13| 我設立祭司Sī-lī-bí-ngá，經學士Sat-tok，kap利未人Pí-tāi-ngá做庫房ê官，管理庫房；副官是哈蘭，哈蘭是Sat-khek ê kiáⁿ，Sat-khek是Má-tha-nî ê kiáⁿ；因為看chit kúi人是盡忠；in ê職份是分發物hō͘ in ê兄弟。
尼希米記 13 14| 我ê上帝ah，求你因為chit-ê事tio̍h記念我，莫得擦消我為tio̍h上帝ê殿，kap其中hiah-ê典禮，所行ê好事。
尼希米記 13 15| 當hiah-ê日我tī猶大看見人tī安歇日踏酒窟，搬稻綑，koh hō͘驢載；koh用酒、葡萄、無花果，kap ta̍k樣ê擔，tī安歇日擔入耶路撒冷；我就tī in賣食物hit日，責備in。
尼希米記 13 16| Koh有Chhui-lô人tiàm tī hit中間，帶魚kap ta̍k樣ê貨物，tī安歇日賣hō͘猶大人，tī耶路撒冷。
尼希米記 13 17| 我就出力責備猶大hiah-ê貴族，kā in講，Lín行chit號pháiⁿ干犯安歇日是啥事ah？
尼希米記 13 18| 前lín ê列祖kiám無án-ni行，咱ê上帝kiám無將chit-ê一切ê災厄臨到咱kap chit-ê城mah？Taⁿ lín iáu-kú犯tio̍h安歇日，hō͘受氣臨到以色列益發傷重。
尼希米記 13 19| Tī安歇日前耶路撒冷城門黃昏ê時，我就命令人關門，koh命令安歇日未過身m̄-thang開；我派我kúi-nā ê奴僕管理城門，免得有人tī安歇日擔甚麼擔入來。
尼希米記 13 20| Tùi án-ni，seng-lí人，kap販賣ta̍k項貨物ê，一兩pái歇暝tī耶路撒冷ê城外。
尼希米記 13 21| 我就責備in講，Lín啥事歇暝tī城門口ah？若koh án-ni，我beh下手掠lín。Tùi chit-tia̍p以後，in tī安歇日無koh來。
尼希米記 13 22| 我命令利未人清氣家己，來顧守城門，hō͘安歇日做聖。我ê上帝ah，求你因為chit-ê事來記念我，照你ê大慈悲來疼惜我。
尼希米記 13 23| 當hiah-ê日我也看見猶大人娶A-si̍t-tu̍t、A-bûn、Mô͘-ap ê cha-bó͘-kiáⁿ做bó͘。
尼希米記 13 24| In ê kiáⁿ兒講話，一半講A-si̍t-tu̍t ê話，bōe曉講猶大ê話，所講ê就是照ta̍k族ê腔。
尼希米記 13 25| 我就大大責備in，罵in，phah in kúi-nā人，chhoah in ê頭毛，kah in kí上帝來chiù-chōa，講，Lín m̄-thang用家己ê cha-bó͘-kiáⁿ嫁hō͘ in ê kiáⁿ，也m̄-thang為lín ê kiáⁿ，lín本身，娶in ê cha-bó͘-kiáⁿ。
尼希米記 13 26| 以色列王所羅門kiám m̄是tī chit號事犯罪mah？tī chōe-chōe國ê中間無一個王親像伊，koh得tio̍h伊ê上帝疼伊，上帝設立伊做以色列全國ê王；總是外邦ê cha-bó͘-kiáⁿ尚且hō͘伊犯罪。
尼希米記 13 27| Án-ni阮kiám聽(thèng)lín行chit號大pháiⁿ，娶外邦ê女子，干犯咱ê上帝mah？
尼希米記 13 28| 祭司頭Í-lī-a-si̍t ê孫，Iâ-hô-iâ-tāi ê kiáⁿ，有一個是Hô-lûn人Chham-pa-la̍h ê kiáⁿ婿；我就趕伊離開我。
尼希米記 13 29| 我ê上帝ah，求你記得in；因為in phah lâ-sâm祭司ê職，背祭司利未人ê約。
尼希米記 13 30| Án-ni我kā in除去一切外邦人ê款，koh設立祭司kap利未人ê班，各盡in ê職；
尼希米記 13 31| 料理定tio̍h期燒祭ê柴，以及起頭熟ê土產。我ê上帝ah，求你記念我，賞賜我福氣。
以斯帖記 1 1| 當A-hap-sûi-ló͘ ê時，(chit-ê A-hap-sûi-ló͘管轄一百二十七省，tùi印度到Kó͘-si̍t；)
以斯帖記 1 2| 當hiah-ê日，A-hap-sûi-ló͘王tī Su-san王宮坐伊ê國位。
以斯帖記 1 3| 坐位第三年，為tio̍h伊一切ê首領人臣辦桌；波斯馬大有權勢ê，各省ê貴族kap首領，tī伊ê面前。
以斯帖記 1 4| Hit時顯出伊榮光ê國ê富有，kap家己好ê威嚴ê尊貴，歷過chōe-chōe日，就是一百八十日。
以斯帖記 1 5| Chiah-ê日已經滿，王koh為tio̍h tiàm tī Su-san宮大細ê百姓辦桌七日久，tī王宮園ê院；
以斯帖記 1 6| 有白，有青，有藍ê布薕，用幼苧kap紫色ê索縛銀環tī大理石ê柱；有金銀ê床，排tī紅、白、黃、烏，大理石所鋪ê地。
以斯帖記 1 7| 用金ê器具hō͘人lim，器具一個一-款；王ê酒真chōe，照王ê富足；
以斯帖記 1 8| lim酒有定tio̍h ê例，m̄准勉強人，因為王命令宮內一切ê臣僕，hō͘人各照伊ê意思。
以斯帖記 1 9| 王后Óa-si̍t-thê tī A-hap-sûi-ló͘王ê宮內，也為tio̍h婦女辦桌。
以斯帖記 1 10| 到第七日王為tio̍h酒心tek-kái，就命令Bí-hō͘-bān、Pí-su-tha、Hap-pho-ná、Pí-kek-tha、A-poa̍t-tha、Se-ta̍t、Kah-ka，就是常常跟隨tī A-hap-sûi-ló͘王面前hit七個太監，
以斯帖記 1 11| 帶王后Óa-si̍t-thê 戴王后ê冕旒到王ê面前，hō͘ hiah-ê百姓人臣看伊ê súi，因為伊ê面貌真好看；
以斯帖記 1 12| 總是王后Óa-si̍t-thê m̄肯來，m̄-thàn太監所傳王ê命令；所以王真受氣，心內親像火to̍h。
以斯帖記 1 13| 王就問hiah-ê bat時事有智慧ê人，(因為王有定tio̍h ê例，beh辦tāi-chì tio̍h事先問知律例，明白法度ê人。
以斯帖記 1 14| Hit時tī王ê左右常常見王ê面，tī國內坐高位ê，有波斯kap馬大七個大臣，就是Kah-sī-ná、Sī-ta̍t、Ap-má-tha、Tha-si、Bí-le̍k、Má-se-ná、Bí-bó͘-kan；)
以斯帖記 1 15| 王問in講，王后Óa-si̍t-thê無遵thàn太監所傳A-hap-sûi-ló͘王ê命令，taⁿ照例咱tio̍h怎樣辦伊ah？
以斯帖記 1 16| Bí-bó͘-kan tī王kap hiah-ê大臣ê面前應講，王后Óa-si̍t-thê所做ê m̄-nā koan-gāi王，也是koan-gāi A-hap-sûi-ló͘王tī ta̍k省所有ê大臣kap眾百姓；
以斯帖記 1 17| 因為王后所做ê事，beh傳到眾婦女，beh講，A-hap-sûi-ló͘王召王后Óa-si̍t-thê到王ê面前，總是伊m̄來，án-ni in會藐視in ê丈夫；
以斯帖記 1 18| 今á日波斯kap馬大ê眾夫人聽見王后所做ê事，beh對王ê大臣án-ni講；tùi án-ni， beh生起chōe-chōe藐視kap受氣。
以斯帖記 1 19| 王若掠做好，就出諭旨寫tī波斯kap馬大ê律例中，hō͘伊bōe改換得，m̄准Óa-si̍t-thê koh到A-hap-sûi-ló͘王ê面前；王也tio̍h將王后ê位賞賜比伊khah好ê人；
以斯帖記 1 20| 王所降ê諭旨遍傳tī伊ê國，(伊ê國闊大) ，就婦女lóng beh尊敬伊ê丈夫，無論尊貴卑賤。
以斯帖記 1 21| 王kap hiah-ê大臣lóng掠伊ê話做好；王就照Bí-bó͘-kan ê話來行；
以斯帖記 1 22| 出詔tī王hiah-ê省，到ta̍k省照in ê文字，到ta̍k位ê百姓照in ê腔口，hō͘做丈夫ê ta̍k-ê tī家內做主；ta̍k-ê照伊ê百姓ê腔口。
以斯帖記 2 1| Chiah-ê tāi-chì以後，A-hap-sûi-ló͘王ê受氣soah，就siàu念Óa-si̍t-thê kap伊ê所行，kap伊怎樣降旨來辦伊。
以斯帖記 2 2| Tùi án-ni，跟隨王ê人臣kā伊講，Tio̍h kā王chhē súi ê在室女kúi-nā人；
以斯帖記 2 3| 王tio̍h派官員tī伊國內ê ta̍k省，hō͘ in招集一切súi ê在室女到Su-san ê王宮，到女院，交hō͘王ê太監Hi-kai，就是掌管女子ê，也tio̍h供給in清氣身軀ê品料；
以斯帖記 2 4| 王所合意ê女子，thang設立伊做王后，來替Óa-si̍t-thê。王掠chit-ê事做好，就án-ni行。
以斯帖記 2 5| Su-san宮有一個猶大人，名叫Bo̍k-tí-kái，是便雅憫人Ki-sū ê曾孫，Sī-múi ê孫，Gâi-jíⁿ ê kiáⁿ；
以斯帖記 2 6| 前巴比倫王Nî-pò͘-kah-nî-sat遷徙猶大王Iâ-ko-nî-ngá，Bo̍k-tí-kái也tùi耶路撒冷受遷徙，tī hit-pang受掠ê人ê中間。
以斯帖記 2 7| 伊培養伊ê叔ê cha-bó͘-kiáⁿ Hap-tāi-sa，也名以斯帖，因為chit-ê cha-bó͘-gín-ná無父母；伊ê面貌súi koh好看；伊ê父母已經死，Bo̍k-tí-kái就接納伊做家己ê cha-bó͘-kiáⁿ。
以斯帖記 2 8| 王ê命令kap詔書已經宣布，就聚集chōe-chōe女子tī Su-san ê王宮；交tī Hi-kai ê手；hit時以斯帖也送入王宮，交hō͘管女子ê Hi-kai ê手。
以斯帖記 2 9| Chit-ê女子得tio̍h Hi-kai歡喜伊，好款待伊，趕緊用清氣身軀ê品料hō͘伊，kap伊應該得tio̍h ê份額；也tùi王宮將應該hō͘伊ê七個宮女hō͘伊；搬徙伊kap伊hiah-ê宮女到女院siōng好ê所在。
以斯帖記 2 10| 以斯帖m̄-bat kā人講伊是甚麼籍，甚麼族，因為Bo̍k-tí-kái kah伊m̄-thang kā人講。
以斯帖記 2 11| Bo̍k-tí-kái ta̍k日tī女院 ê頭前行來行去，ài知以斯帖平安á無，kap伊將來境遇怎樣。
以斯帖記 2 12| 照婦女ê例預備十二月日，就是六月日用沒藥ê油，六月日用香料kap女子清氣身軀ê別號物；清氣ê日已經滿，眾女子就照次序入去見A-hap-sûi-ló͘王。
以斯帖記 2 13| 女子入去見王是chit款；tùi女院到王宮ê時，見若伊所ài-ê lóng hō͘伊，伊續帶去；
以斯帖記 2 14| ê-hng時入去，隔早起tò來第二ê女院，交hō͘王ê太監，就是管理嬪妃ê，Sa-kah ê手；若m̄是王歡喜伊，koh提起伊ê名來召伊，就無koh入去見王。
以斯帖記 2 15| Bo̍k-tí-kái接納做伊ê cha-bó͘-kiáⁿ ê以斯帖，就是伊ê叔A-pí-hâi ê cha-bó͘-kiáⁿ，照次序tio̍h入去見王ê時，除去王ê太監掌管女子ê Hi-kai所派hō͘伊ê，另外無討別物；見若看tio̍h以斯帖ê lóng歡喜伊。
以斯帖記 2 16| A-hap-sûi-ló͘王坐位第七年十月，就是Thê-pia̍t月，以斯帖得tio̍h選入王宮見王。
以斯帖記 2 17| 王疼以斯帖贏過眾女子，伊tī王ê目睭前得tio̍h恩典寵愛，贏過眾在室女；王就用王后ê冕旒戴tī伊ê頭殼，設立伊做王后，來替Óa-si̍t-thê；
以斯帖記 2 18| Hit時王為hiah-ê大臣百官設大筵席，就是以斯帖ê筵席；koh 安撫ta̍k省，照王ê富足，賞賜物件。
以斯帖記 2 19| Hiah-ê在室女第二pái聚集ê時，Bo̍k-tí-kái坐tī王ê門。
以斯帖記 2 20| 以斯帖照Bo̍k-tí-kái所命令ê，bē-bat kā人講伊是甚麼族，甚麼籍；因為以斯帖遵thàn Bo̍k-tí-kái ê命令，親像前得tio̍h伊撫養ê時一樣。
以斯帖記 2 21| 當hiah-ê日，就是Bo̍k-tí-kái坐tī王ê門ê時，王ê太監中有顧門ê兩人，Phek-thàm kap Thê-lia̍t，受氣計謀beh害A-hap-sûi-ló͘王；
以斯帖記 2 22| Bo̍k-tí-kái知hit-ê tāi-chì，就kā王后以斯帖講；以斯帖就用Bo̍k-tí-kái ê名將hit-ê事講hō͘王知，
以斯帖記 2 23| 究勘chit-ê事，果然是實，就將兩人吊tī柴裡，用chit-ê事tī王ê面前記載tī歷史ê冊。
以斯帖記 3 1| Chiah-ê tāi-chì以後，A-hap-sûi-ló͘王舉起A-kah族Hap-bí-tāi-tha ê kiáⁿ Hap-bān，高升伊，hō͘伊ê位khah高tī一切同僚 ê人臣。
以斯帖記 3 2| 王ê人臣tiàm tī王ê門ê，lóng跪teh拜Hap-bān，因為王也bat命令tio̍h án-ni款待伊；獨獨Bo̍k-tí-kái m̄跪m̄拜。
以斯帖記 3 3| Hit時王ê人臣，tiàm tī王ê門ê，kā Bo̍k-tí-kái講，你啥事違逆王ê命令ah？
以斯帖記 3 4| In日日kā伊講，伊也m̄聽in；in就kā Hap-bān講，beh看Bo̍k-tí-kái ê事khiā能tiâu á-bōe；因為伊有kā in講伊是猶大人。
以斯帖記 3 5| Hap-bān看見Bo̍k-tí-kái m̄跪m̄拜伊；Hap-bān就滿腹受氣。
以斯帖記 3 6| In已經用Bo̍k-tí-kái ê本族kā Hap-bān講；Hap-bān掠做下手害Bo̍k-tí-kái一人是小khóa事，就計謀beh滅A-hap-sûi-ló͘ thong國ê猶大人，就是Bo̍k-tí-kái ê本族。
以斯帖記 3 7| 當A-hap-sûi-ló͘王第十二年正月，就是Nî-sàn月，人tī Hap-bān ê面前，將hiah-ê日日月月來poa̍h phó͘-jíⁿ，就是抽籤，poa̍h-tio̍h十二月就是A-ta̍t月。
以斯帖記 3 8| Hap-bān對A-hap-sûi-ló͘王講，有一族ê百姓，散開tī你ê國ta̍k省ê百姓中，in ê律例khah各樣tī萬百姓ê律例，也無守王ê律例；所以若容允in，實在無利益tī王。
以斯帖記 3 9| 王若掠做好，tio̍h出命令來滅in；我就用銀一萬tha-liân-tek交tī管理chit-ê事ê人ê手，thang收入王ê庫房。
以斯帖記 3 10| 王就剝伊家己ê手指hō͘猶大人ê對敵，A-kah族Hap-bí-tāi-tha ê kiáⁿ Hap-bān。
以斯帖記 3 11| 王kā Hap-bān講，chit-ê銀hō͘你，hit-ê百姓也hō͘你，照你所看做好ê處治in。
以斯帖記 3 12| 正月十三日就召王ê書記來，照Hap-bān一切所命令ê行文hō͘王ê人臣kap ta̍k省ê總督，kap眾百姓ê首領；到ta̍k省照in ê文字，到眾百姓照in ê腔口，用A-hap-sûi-ló͘王ê名寫伊，koh用王ê手指蓋印。
以斯帖記 3 13| Hit-ê詔是tùi王ê走文書ê傳到王ê ta̍k省，命令將猶大人，tùi少年到老，嬰á、婦人人，tī一日內，A-ta̍t月，就是十二月，十三日，剿滅伊，thâi死伊，hō͘伊死無，koh搶in ê貨財做贓物。
以斯帖記 3 14| Hit-ê諭旨ê稿，抄寄hō͘ ta̍k省，宣布hō͘眾百姓；hō͘ in預備thèng候hit日。
以斯帖記 3 15| 走文書ê thàn王ê命令，緊緊起身，chit-ê諭旨tī Su-san宮傳出。王kap Hap-bān坐teh lim酒；總是Su-san城大紛亂。
以斯帖記 4 1| Bo̍k-tí-kái已經知一切ê所做，Bo̍k-tí-kái就拆裂衫，穿麻衫，sám火灰，出去城內，大聲悲哀啼哭；
以斯帖記 4 2| 到tī王ê門前；因為見若穿麻衫ê bōe得thang入王ê門。
以斯帖記 4 3| Tī ta̍k省，就是王ê命令kap諭旨所到ê所在，tī猶大人ê中間，有悲哀禁食啼哭慘慼；koh有chōe-chōe人倒tī麻衫kap火灰裡。
以斯帖記 4 4| 以斯帖ê宮女kap伊ê太監來kā伊講；王后就憂悶到極；寄衣服hō͘ Bo̍k-tí-kái穿，ài thǹg去伊ê麻衫，總是伊m̄承受。
以斯帖記 4 5| 以斯帖就召王所派伺候伊ê太監，名叫Hap-tha-kek ê來，kah伊去Bo̍k-tí-kái hia，ài知chit-ê是甚麼tāi-chì，甚麼因端。
以斯帖記 4 6| Hap-tha-kek就出去到城ê寬闊ê所在，就是tī王ê門前，到Bo̍k-tí-kái hia。
以斯帖記 4 7| Bo̍k-tí-kái就將伊一切所tú-tio̍h-ê，以及Hap-bān所講beh獻tī王ê庫房ê銀確實ê數額，thang剿滅猶大人ê，lóng kā伊講；
以斯帖記 4 8| koh將伊抄寫tī Su-san城所傳beh剿滅猶大人ê諭旨hō͘伊，hō͘伊the̍h hō͘以斯帖看，續kā伊講明，koh吩咐伊入去見王來懇求伊，tī王ê面前為tio̍h本族ê百姓懇切祈求。
以斯帖記 4 9| Hap-tha-kek tò來用Bo̍k-tí-kái ê話kā以斯帖講。
以斯帖記 4 10| 以斯帖koh kā Hap-tha-kek講，託伊kā Bo̍k-tí-kái講，
以斯帖記 4 11| 王ê眾人臣，kap王hiah-ê省ê百姓，lóng知有一條定tio̍h ê例，若無受召，自專入內院見王ê，無論男女，若m̄是王kia̍h伊金ê柺á hō͘伊得tio̍h活ê，就tio̍h hō͘伊死；taⁿ我無受召到王hia已經三十日久lah。
以斯帖記 4 12| In就用以斯帖ê話kā Bo̍k-tí-kái講。
以斯帖記 4 13| Bo̍k-tí-kái吩咐人kā以斯帖講，你m̄-thang phah算你tī王宮內比眾猶大人khah能脫離；
以斯帖記 4 14| tī chit時你若靜靜lóng無講，猶大人beh tùi別位得tio̍h脫離，得tio̍h拯救，你kap你ê老父ê家會tú-tio̍h滅無；beh啥知你得tio̍h王后ê位m̄是為tio̍h今á日ê時勢ah？
以斯帖記 4 15| 以斯帖就吩咐人回覆Bo̍k-tí-kái講，
以斯帖記 4 16| 去招集tī Su-san所有ê猶大人，為tio̍h我禁食三日，日暝無食無lim；我kap我ê宮女也beh禁食；然後我beh無照例入去見王；死就hō͘伊死。
以斯帖記 4 17| Bo̍k-tí-kái就去，照以斯帖一切所命令ê去行。
以斯帖記 5 1| 第三日，以斯帖穿王后ê禮服，khiā tī王宮ê內院，tī王宮ê對面；hit時王tī王宮內坐伊ê王位，tī王宮ê門ê對面。
以斯帖記 5 2| 王看見王后以斯帖khiā tī院內，伊就得tio̍h恩典tī王ê目睭前；王kia̍h起手中所kia̍h ê金柺á ǹg以斯帖。以斯帖就進前，摸伊柺á ê尾溜。
以斯帖記 5 3| 王對伊講，王后以斯帖ah，你beh ti̍h甚麼，beh求甚麼？就若國ê一半，也beh hō͘你。
以斯帖記 5 4| 以斯帖講，王若掠做好，就請王kap Hap-bān今á日來赴我為tio̍h伊所設ê筵席。
以斯帖記 5 5| 王就講，命令Hap-bān緊緊來，thang照以斯帖所講ê去行。王kap Hap-bān就去赴以斯帖所設ê筵席。
以斯帖記 5 6| Tī酒筵ê中間，王koh kā以斯帖講，你所請是甚麼？beh hō͘你；你所求是甚麼？就若國ê一半，也beh做成伊。
以斯帖記 5 7| 以斯帖應講，我所請所求ê是án-ni；
以斯帖記 5 8| 我若得tio̍h恩典tī王ê目睭前，王若歡喜允准我所請，行我所求ê，就請王kap Hap-bān來赴我所beh替in設ê筵席；我明á日beh照王所講ê來行。
以斯帖記 5 9| Hit日Hap-bān歡喜，心內快樂，就出來；總是Hap-bān看見Bo̍k-tí-kái tī王ê門無起來，也無為tio̍h伊來振動，就滿心受氣Bo̍k-tí-kái。
以斯帖記 5 10| 總是Hap-bān家己勉強忍teh，tò去in厝；就差人叫伊ê朋友kap伊ê bó͘ Sè-lī-su。
以斯帖記 5 11| Hap-bān就將伊富有ê榮光，kap kiáⁿ兒ê chōe，kap王高升伊，舉起伊pôaⁿ過王hiah-ê首領人臣ê頂面，lóng講hō͘ in聽。
以斯帖記 5 12| Hap-bān koh講，王后以斯帖，除去我以外，m̄准甚麼人kap王赴伊所設ê筵席；明á日我又koh kap王hō͘伊請；
以斯帖記 5 13| 總是我看見猶大人Bo̍k-tí-kái坐tī王ê門，就chit-ê lóng無利益tī我。
以斯帖記 5 14| 伊ê bó͘ Sè-lī-su kap伊ê眾朋友kā伊講，Tio̍h khiā一個柴架高五十肘，明á早起求王召Bo̍k-tí-kái tī hí頂面：然後你thang歡歡喜喜kap王去赴筵席。Hap-bān o-ló伊ê話好，就kah人khiā柴架。
以斯帖記 6 1| Hit暝王bōe睏得，kah人the̍h歷史ê冊來；in就tī王ê面前讀伊。
以斯帖記 6 2| Tú-tio̍h冊裡有寫講，王顧門ê太監中有兩人，Phek-thàm kap Thê-lia̍t，計謀beh害A-hap-sûi-ló͘王；Bo̍k-tí-kái報告chit-ê事。
以斯帖記 6 3| 王講，為tio̍h chit-ê事，用甚麼榮光尊貴賞賜Bo̍k-tí-kái ah？伺候王ê人臣應講，無賞賜伊甚麼。
以斯帖記 6 4| 王講，Chī-chūi tī院內；hit時Hap-bān入王宮ê外院，beh求王召Bo̍k-tí-kái tī伊所kā伊khiā ê柴架。
以斯帖記 6 5| 王ê人臣kā伊講，Hap-bān khiā tī院內。王講，kah伊入來。
以斯帖記 6 6| Hap-bān就入去；王問伊講，王所ài榮光伊ê人，tio̍h怎樣款待伊？Hap-bān心內想講，王所ài榮光伊ê人，是誰能贏過我？
以斯帖記 6 7| Hap-bān就應王講，王所ài榮光伊ê人，
以斯帖記 6 8| tio̍h將王所穿ê王服，王所騎ê馬，頭殼頂戴冕旒ê；
以斯帖記 6 9| tio̍h將chit-ê衣服kap馬交tī王一個極尊貴ê人臣ê手，hō͘ in用hit領衫hō͘王所ài榮光伊ê人穿，koh hō͘伊騎馬遍遊城內ê街路，tī伊ê頭前宣布講，王所ài榮光ê人，beh án-ni款待伊。
以斯帖記 6 10| 王kā Hap-bān講，你緊緊去，將chit-ê衣服kap馬，照你所講ê，款待hit-ê坐tī王ê門ê猶大人Bo̍k-tí-kái；見若你所講ê m̄-thang少一項。
以斯帖記 6 11| Hap-bān就帶衣服kap馬來，koh hō͘ Bo̍k-tí-kái穿伊；也hō͘伊騎馬，遍遊tī城內ê街路，tī伊ê頭前宣布講，王所ài榮光伊ê人，beh án-ni款待伊。
以斯帖記 6 12| Bo̍k-tí-kái tò來王ê門。Hap-bān憂悶，罩伊ê頭殼，緊緊tò去in厝。
以斯帖記 6 13| Hap-bān將伊一切所tú-tio̍h-ê lóng kā伊ê bó͘ Sè-lī-su kap伊hiah-ê朋友講；伊hiah-ê知識ê人，kap伊ê bó͘ Sè-lī-su，kā伊講，你所起頭失敗tī伊面前ê Bo̍k-tí-kái，伊若果然是猶大ê種族，你的確bōe贏伊，beh tī伊ê面前失敗到底。
以斯帖記 6 14| In iáu teh kap伊講話ê時，王ê太監來，kah Hap-bān緊緊去赴以斯帖所設ê筵席。
以斯帖記 7 1| 王kap Hap-bān來赴王后以斯帖ê筵席。
以斯帖記 7 2| Chit-ê 第二日王tī酒筵席ê中間koh問以斯帖講，王后以斯帖ah，你所請是甚麼？beh hō͘你；你所求是甚麼？就國ê一半也beh做成伊。
以斯帖記 7 3| 王后以斯帖應講，王ah，我若得tio̍h恩典tī你ê目睭前，王若掠做好，就願你允我所請，用我ê性命hō͘我，允我ê所求，用我ê宗族hō͘我；
以斯帖記 7 4| 因為我kap我ê宗族受賣，beh剿滅，thâi死阮，hō͘阮死無；設使賣阮做奴僕做女婢，雖然對敵bōe會補王ê損失，我也靜靜。
以斯帖記 7 5| A-hap-sûi-ló͘王應王后以斯帖講，敢存心做chit-ê事ê是是誰？hit人tī toh落？
以斯帖記 7 6| 以斯帖講，仇讎對敵就是chit-ê pháiⁿ人Hap-bān。Hap-bān tī王kap王后ê面前就真驚。
以斯帖記 7 7| 王大受氣，tùi酒筵起來，入去王宮ê花園。Hap-bān也起來tùi王后以斯帖求性命，因為看見王決意beh刑罰伊。
以斯帖記 7 8| 王tùi王宮ê花園倒tńg來酒筵ê所在；hit時Hap-bān已經phah落tī以斯帖所tī-teh ê床；王講，伊koh tī宮內，tī我ê面前，beh凌辱王后mah？話tùi王ê嘴講出，人就蓋Hap-bān ê面。
以斯帖記 7 9| 伺候王ê太監有一個，名叫Hap-pho-ná，講，看ah，Hap-bān為tio̍h Bo̍k-tí-kái khiā一個五十肘高ê柴架；Bo̍k-tí-kái就是前日用盡忠ê話報王ê；taⁿ hit-ê架khiā tī Hap-bān ê家。王講，吊伊tī hit頂面。
以斯帖記 7 10| 人就吊Hap-bān tī伊kā Bo̍k-tí-kái所備辦ê柴架頂。王ê受氣chiah soah。
以斯帖記 8 1| 當hit日A-hap-sûi-ló͘王將猶大人ê對敵Hap-bān ê家產賞賜王后以斯帖。Bo̍k-tí-kái也來王ê面前，因為以斯帖已經kā王講，Bo̍k-tí-kái是伊ê甚麼親。
以斯帖記 8 2| 王剝家己ê手指來hō͘ Bo̍k-tí-kái，就是tùi Hap-bān the̍h 倒tńg-ê；以斯帖koh設立Bo̍k-tí-kái來管理Hap-bān ê家產。
以斯帖記 8 3| 以斯帖koh講tī王ê面前，仆tī伊ê腳下，流目屎，求伊除A-kah族Hap-bān ê陷害，以及伊謀害猶大人ê計謀。
以斯帖記 8 4| 王ǹg以斯帖kia̍h起伊金ê柺á，以斯帖就起來khiā tī王ê面前，講，
以斯帖記 8 5| 王若掠做好，我若得tio̍h恩典tī王ê目睭前，王掠chit-ê事做tio̍h，我若得tio̍h歡喜tī王ê目睭前，就懇求出詔，取消A-kah族Hap-bí-tāi-tha ê kiáⁿ Hap-bān所計謀ê詔，就是伊所寫beh滅王ta̍k省ê猶大人ê；
以斯帖記 8 6| 因為我thái能忍得看見家己ê百姓受陷害？thái能忍得看家己ê宗族受滅ah？
以斯帖記 8 7| A-hap-sûi-ló͘王就kā王后以斯帖kap猶大人Bo̍k-tí-kái講，因為Hap-bān謀害猶大人，我已經將伊ê家產hō͘以斯帖，人也將Hap-bān吊tī柴架頂。
以斯帖記 8 8| Lín也thang用王ê名照lín ê意思，寫諭旨hō͘猶大人，用王ê手指蓋印。因為見若用王ê名來寫ê，用王ê手指蓋印ê詔，無人會取消伊。
以斯帖記 8 9| 第三月，就是Se-oan月，二十三日，hit時召王ê書記來，照Bo̍k-tí-kái一切所命令ê，出詔hō͘猶大人，也到tī人臣，kap ta̍k省ê總督、首領，就是tùi印度到Kó͘-si̍t，共一百二十七省，到tī ta̍k省照in ê文字，到ta̍k族ê百姓照in ê腔口，到猶大人照in ê文字，照in ê腔口。
以斯帖記 8 10| Bo̍k-tí-kái用A-hap-sûi-ló͘王ê名寫諭旨，用王ê手指蓋印，將hit-ê詔交tī騎馬ê走文書ê，in騎王ê馬寮所生ê，國內公事用ê好馬，來傳伊；
以斯帖記 8 11| tī諭旨ê內面王准tī ta̍k ê城ê猶大人聚集，起來保護家己ê性命，見若ta̍k省ê兵kap百姓beh攻擊in ê，in thang剿滅in，thâi死in，hō͘ in死無，kap in ê gín-ná、婦人人，搶in ê貨財做贓物；
以斯帖記 8 12| tī A-hap-sûi-ló͘王ê ta̍k省，tī十二月，就是A-ta̍t月十三日，hit一日ê內面thang án-ni做。
以斯帖記 8 13| 抄寫hit-ê諭旨頒行ta̍k省，報告ta̍k族，hō͘猶大人備辦thèng候hit日，對伊ê對敵來報仇。
以斯帖記 8 14| Hiah-ê走文書ê奉王ê命令真迫切，騎國內公事所用ê快馬，緊緊起身；chit-ê詔也頒行Su-san宮。
以斯帖記 8 15| Bo̍k-tí-kái穿藍色白色ê朝服，戴大頂ê金冕旒，koh穿紫色幼苧布ê外服，tùi王ê面前出來。
以斯帖記 8 16| Su-san城ê百姓lóng出歡喜快樂ê聲。猶大人有榮光、歡喜、快樂、尊貴。
以斯帖記 8 17| 王ê諭旨所到ê ta̍k省ta̍k城，猶大人lóng歡喜快樂設筵席，掠hit日做好日。Hit所在ê百姓因為驚猶大人，chōe-chōe入猶大籍。
以斯帖記 9 1| 十二月，就是A-ta̍t月，十三日王ê命令kap諭旨得beh舉行，就是猶大人ê對敵ǹg望得tio̍h管轄in ê日，總是tāi-chì對反，反tńg hō͘猶大人管轄見若怨恨in ê人。
以斯帖記 9 2| Hit日tī A-hap-sûi-ló͘王ê ta̍k省，猶大人lóng聚集tī in ê城，下手攻擊hiah-ê beh害in ê人，無人會抵擋in，因為眾百姓lóng驚in。
以斯帖記 9 3| ta̍k省ê首領、大臣、總督，kap辨理王ê事ê人，lóng來幫贊猶大人，因為驚Bo̍k-tí-kái。
以斯帖記 9 4| 因為Bo̍k-tí-kái tī朝廷尊大，名聲遍傳ta̍k省；chit-ê Bo̍k-tí-kái ná升ná大。
以斯帖記 9 5| 猶大人用刀phah in一切ê對敵，thâi死in，剿滅in，chhut-chāi意思行tī怨恨in ê人；
以斯帖記 9 6| tī Su-san城，猶大人thâi滅五百人；
以斯帖記 9 7| koh thâi死Pa-san-tāi-tha、Ta̍t-hun、A-su-phàⁿ-tha，
以斯帖記 9 8| Phò-la̍h-tha、A-tāi-lī-ngá、A-lī-tāi-tha，
以斯帖記 9 9| Phàⁿ-má-su-tha、A-lī-sài、A-lī-tāi、Óa-iâ-sat-tha；
以斯帖記 9 10| Chit十人lóng是Hap-bí-tāi-tha ê孫，猶大人ê對敵Hap-bān ê kiáⁿ；總是無搶in ê財物。
以斯帖記 9 11| 當hit日將Su-san城受thâi ê人額呈報tī王ê面前。
以斯帖記 9 12| 王kā王后以斯帖講，猶大人tī Su-san城thâi死對敵五百人，koh thâi死Hap-bān十個kiáⁿ；tī王其餘ê ta̍k省m̄知做怎樣；taⁿ你所請是甚麼？beh hō͘你；你所求是甚麼？也beh做成伊。
以斯帖記 9 13| 以斯帖就講，王若掠做好，求你准Su-san ê猶大人，明á日也照今á日ê諭旨來行，也將Hap-bān十個kiáⁿ吊tī柴架裡。
以斯帖記 9 14| 王就命令照án-ni行；hit-ê諭旨傳tī Su-san，人就將Hap-bān十個kiáⁿ吊起來。
以斯帖記 9 15| A-ta̍t月十四日，Su-san ê猶大人koh聚集tī Su-san。Thâi死三百人；總是無搶in ê財物。
以斯帖記 9 16| Tī王ta̍k省其餘ê猶大人也lóng聚集，起來保護家己ê性命，脫離對敵，享受平安，thâi死怨恨in ê人七萬五千，總是無搶in ê財物。
以斯帖記 9 17| A-ta̍t月十三日行chit-ê事，十四日安歇，用chit日設筵席做歡喜ê日。
以斯帖記 9 18| 總是Su-san ê猶大人只十三十四日聚集；十五日安歇，用chit日做設筵席歡喜ê日；
以斯帖記 9 19| 所以tiàm tī鄉社ê猶大人，khiā起tī無城牆ê埠頭，taⁿ lóng用A-ta̍t月十四日做設筵席歡喜ê日，做好ê日，用禮物相送。
以斯帖記 9 20| Bo̍k-tí-kái記載hiah-ê事，koh寫phoe hō͘ A-hap-sûi-ló͘王ta̍k省遠近所有ê猶大人，
以斯帖記 9 21| 定tio̍h in ta̍k年tio̍h守A-ta̍t月十四十五兩日；
以斯帖記 9 22| Chit兩日是猶大人脫離對敵得tio̍h平安ê日；hit月是憂悶變做歡喜，悲哀變做好ê日；也tio̍h守chit兩日做設筵席歡喜，大家用禮物相送，賑濟sòng-hiong人ê日。
以斯帖記 9 23| Tùi án-ni，猶大人，照Bo̍k-tí-kái所寫hō͘ in ê phoe，承認beh照in起頭行ê來守伊；
以斯帖記 9 24| 因為猶大人ê對敵，A-kah族Hap-bí-tāi-tha ê kiáⁿ Hap-bān，設計謀攻擊猶大人beh滅in，poa̍h phó͘-jíⁿ，就是抽籤，為tio̍h beh敗壞in，剿滅in；
以斯帖記 9 25| 總是chit-ê tāi-chì到王ê面前，王就降諭旨hō͘ Hap-bān計謀害猶大人ê pháiⁿ計謀歸tī伊家己ê頭殼，koh吊伊kap伊hiah-ê kiáⁿ tī柴架頂。
以斯帖記 9 26| Tùi án-ni，in照phó͘-jíⁿ ê名就叫hiah-ê日做phó͘-jíⁿ日。In因為chit張phoe lóng總ê話，以及in tī chit-ê事所親目看見親身tú-tio̍h ê事，
以斯帖記 9 27| 猶大人就決意承認in kap in ê後裔，以及見若歸óa in ê人，年年beh照所記載，所定tio̍h ê期，守chit兩日，hō͘伊無廢無；
以斯帖記 9 28| koh beh記念來守hiah-ê日，tī ta̍k代，ta̍k家，ta̍k省，ta̍k城，hō͘ phó͘-jíⁿ ê日tī猶大人ê中間無廢無；tī in ê後裔記念無soah。
以斯帖記 9 29| Hit時A-pí-hâi ê cha-bó͘-kiáⁿ王后以斯帖kap猶大人Bo̍k-tí-kái，用全權寫來堅固phó͘-jíⁿ ê第二張phoe；
以斯帖記 9 30| koh用和平誠實ê話，寫phoe hō͘ A-hap-sûi-ló͘王國內一百二十七省所有ê猶大人，
以斯帖記 9 31| beh堅固chit-ê phó͘-jíⁿ ê日tī in所定tio̍h ê期，照猶大人Bo̍k-tí-kái kap王后以斯帖所命令in ê，也照猶大人為家己kap in ê後裔所定tio̍h ê，禁食啼哭。
以斯帖記 9 32| 以斯帖ê詔命堅固phó͘-jíⁿ ê事，也有記tī冊裡。
以斯帖記 10 1| A-hap-sûi-ló͘王hō͘乾地kap海嶼ê百姓lóng進貢。
以斯帖記 10 2| 伊用權柄能力所行ê事，以及王舉起Bo̍k-tí-kái hō͘伊高升詳細ê記載，kiám無lóng記tī馬大kap波斯王ê歷史mah？
以斯帖記 10 3| 因為猶大人Bo̍k-tí-kái做A-hap-sûi-ló͘王ê宰相，tī猶大人ê中間做大，得tio̍h伊ê眾兄弟歡喜，為tio̍h伊ê百姓圖謀利益，koh安慰伊ê宗族。
約伯記 1 1| O͘-su ê地bat有一人名叫約伯，hit人完全koh正直，敬畏上帝，離開chiah-ê pháiⁿ。
約伯記 1 2| 伊生七個kiáⁿ，三個cha-bó͘-kiáⁿ。
約伯記 1 3| 伊ê家業有羊七千，駱駝三千，牛五百對，驢母五百隻；也有chōe-chōe差用ê人；án-ni chit人tī東方眾人ê中間是最第一大。
約伯記 1 4| 伊hiah-ê kiáⁿ去設筵席tī ta̍k人ê厝，照伊ê日子；koh差人去請in三個姊妹來kap in lim食。
約伯記 1 5| 筵席ê日已經滿，約伯差人叫in來hō͘ in聖潔；koh透早起來，照伊n眾人ê數額獻燒祭；因為約伯講，kiám-chhái我ê kiáⁿ有犯罪，心內棄絕上帝。約伯常常án-ni行。
約伯記 1 6| 有一日，上帝ê眾kiáⁿ來，家己khiā tī耶和華ê面前，撒旦也來tī in中間。
約伯記 1 7| 耶和華對撒旦講，你tùi toh落來？撒旦就應耶和華講，我tī地上行來行去，遍行tī-hia，tùi hia來。
約伯記 1 8| 耶和華對撒旦講，你有留心tī我ê奴僕約伯mah？因為地上無人親像伊完全koh正直，敬畏上帝，離開chiah-ê pháiⁿ。
約伯記 1 9| 撒旦應耶和華講，約伯敬畏上帝，kiám無因端mah？
約伯記 1 10| 你kiám m̄是用籬笆圍伊，koh圍伊ê家，kap圍伊四面一切所有ê mah？伊ê手所做ê，你賜福伊，伊ê家業也tī地裡加添chōe-chōe。
約伯記 1 11| Taⁿ你若伸你ê手，kha̍p-tio̍h伊lóng總所有ê，伊的確當面棄絕你。
約伯記 1 12| 耶和華對撒旦講，看ah，伊一切所有ê lóng tī你ê手頭，獨獨m̄-thang下手tī伊ê身軀。撒旦就tùi耶和華ê面前出去。
約伯記 1 13| 有一日約伯ê kiáⁿ cha-bó͘-kiáⁿ tú-á tī in大兄ê家teh食，teh lim酒，
約伯記 1 14| 有使者來約伯hia，kā伊講，牛teh犁田，驢母tī邊á食草；
約伯記 1 15| Sī-pa ê人忽然到，搶伊，用刀thâi死hiah-ê奴僕；只有我一人走離來報你。
約伯記 1 16| 伊iáu teh講ê時，koh有一個來，講，上帝ê火tùi天降落，燒羊群，kap hiah-ê奴僕，來滅in；只有我一人走離來報你。
約伯記 1 17| 伊iáu teh講ê時，koh有一個來，講，Ka-le̍k-tí人分做三隊，忽然來，phah駱駝來搶伊，續用刀thâi死hiah-ê奴僕；只有我一人走離來報你。
約伯記 1 18| 伊iáu teh講ê時，koh有一個來，講，你ê kiáⁿ，你ê cha-bó͘-kiáⁿ，tī in大兄 ê家teh食teh lim酒；
約伯記 1 19| 忽然有大風tùi曠野吹來，phah厝ê四角頭，厝倒teh tī少年人ê頂面，in就lóng死；只有我一人走離來報你。
約伯記 1 20| 約伯就起來，拆裂外衫，剃頭，仆tī地裡來拜；
約伯記 1 21| 講，我thǹg-theh出老母ê胎，也beh thǹg-theh tò去hia；耶和華賞賜，耶和華the̍h去，tio̍h o-ló耶和華ê名。
約伯記 1 22| Tī這一切ê事，約伯並無犯罪，也無掠上帝做無合。
約伯記 2 1| Koh有一日，上帝hiah-ê kiáⁿ來，家己khiā tī耶和華ê面前，撒旦也來tī in中間，家己khiā tī耶和華ê面前。
約伯記 2 2| 耶和華對撒旦講，你tùi toh落來？撒旦應耶和華講，我tī地上行來行去，遍行tī-hia，tùi-hia來。
約伯記 2 3| 耶和華對撒旦講，你有留心tī我ê奴僕約伯mah？因為地上無人親像伊完全koh正直，敬畏上帝，離開chiah-ê pháiⁿ；你雖然激我攻擊伊，無因端毀壞伊，伊猶原執守伊ê純全。
約伯記 2 4| 撒旦應耶和華講，用皮換皮，人為tio̍h伊ê性命願了伊一切所有ê。
約伯記 2 5| 總是你伸你ê手kha̍p-tio̍h伊ê骨kap伊ê肉，就伊beh當面棄絕你。
約伯記 2 6| 耶和華對撒旦講，看ah，伊tī你ê手頭，獨獨tio̍h留伊ê性命。
約伯記 2 7| 撒旦就tùi耶和華ê面前出去，phah約伯，hō͘伊tùi腳底到頭殼頂生毒瘡。
約伯記 2 8| 伊就用hāu-phiaⁿ-phè來pê身軀，坐tī火灰中。
約伯記 2 9| 伊ê bó͘就對伊講，你iáu-kú執守你ê純全mah？Tio̍h棄絕上帝來死。
約伯記 2 10| 但是約伯對伊講，你講話是親像hiah-ê戇ê婦人人所teh講ê。怎樣nih？咱tùi上帝受福氣，kiám無tùi伊受災厄mah？Tī這一切ê事，約伯並無tùi伊ê嘴來犯罪。
約伯記 2 11| Hit時約伯三個朋友聽見伊tú-tio̍h一切ê苦難，ta̍k-ê tùi in ê所在來；就是Thê-bān人Í-lī-hoat，Su-a人Pí-le̍k-ta̍t，Ná-má人Só-hoat；in相約相kap來悲傷，安慰伊。
約伯記 2 12| In遠遠kia̍h目看，bōe認得伊，就大聲啼哭；ta̍k人拆裂外衫，ǹg天掖土粉tī家己ê頭殼。
約伯記 2 13| In就kap伊坐tī土腳七日七暝，無kap伊講一句，因為in看見伊ê痛苦真大。
約伯記 3 1| 後來約伯開嘴，咒詛伊ê日。
約伯記 3 2| 約伯開嘴講：
約伯記 3 3| 我出世ê日，願hit-ê日無去；講，有懷孕ta-po͘-kiáⁿ hit暝，願hit-ê暝也無去。
約伯記 3 4| 願hit-ê日變做烏暗；願上帝無tùi頂面看顧伊，光也無照伊。
約伯記 3 5| 願烏暗kap死蔭侵取伊；願密雲停tī伊ê頂面，願hō͘日變烏暗ê phah驚伊。
約伯記 3 6| 論到hit暝，願烏暗搶去；願伊無kap 年中hiah-ê日同歡喜；也無入tī hiah-ê月ê數額。
約伯記 3 7| Ā！願hit暝無有生kiáⁿ；in中間無歡喜ê聲。
約伯記 3 8| 願hiah-ê咒詛日ê，咒詛伊；以及hiah-ê會激動龍ê，咒詛伊。
約伯記 3 9| 願hit暝天phú光ê星變烏暗；願伊ǹg望光也bōe得tio̍h；也無看見早起時天拆ha̍h；
約伯記 3 10| 因為無關密生我ê子宮，也無對我ê目睭遮蓋患難。
約伯記 3 11| 我啥事無tī胎裡就死？啥事出腹肚，無續斷氣？
約伯記 3 12| 啥事有腳頭u接我？啥事有奶hō͘我suh？
約伯記 3 13| 若無án-ni，我已經倒teh來安然，已經睏來靜靜；
約伯記 3 14| Kap地上列王謀士相kap tī-teh，in bat為家己起造拋荒ê所在；
約伯記 3 15| á是kap有金ê首領tī-teh；in bat用銀充滿in ê厝ê。
約伯記 3 16| á是親像ka-la̍uh身來掩密ê，我就無去；親像bē見tio̍h光ê嬰á。
約伯記 3 17| Tī-hia pháiⁿ人soah伊ê攪擾；tī-hia厭倦ê得tio̍h安歇。
約伯記 3 18| Tī-hia受掠ê人相kap得tio̍h安然，無聽見督工ê ê聲。
約伯記 3 19| 序細序大lóng tī-hia；奴僕脫離伊ê主人。
約伯記 3 20| 受苦難ê人，啥事hō͘伊有光ah？心內憂苦ê人，啥事hō͘伊有活命？
約伯記 3 21| In ǹg望死，也bōe得tio̍h，chhē伊，比掘khǹg密ê寶貝khah出力。
約伯記 3 22| In chhē-tio̍h墳墓就快樂；歡喜到bōe顧得。
約伯記 3 23| 人ê前途已經暗bong-bong，上帝四面圍困伊，啥事hō͘伊有光ah？
約伯記 3 24| 因為我用吐氣替食物；我大聲哮，親像大水chhèng出。
約伯記 3 25| 因為我所真驚ê臨到我；我所驚惶ê到tī我。
約伯記 3 26| 我bōe得tio̍h安然，bōe得tio̍h平靜，bōe得tio̍h安歇，總是有患難來。
約伯記 4 1| Thê-bān人Í-lī-hoat應講，
約伯記 4 2| 人若beh kap你談論，你會嫌厭bōe？總是是誰能家己約束無講話ah？
約伯記 4 3| 看ah，你bat教示chōe-chōe人，軟弱ê手你也hō͘伊giám硬。
約伯記 4 4| Beh跋倒ê，你用話扶伊；腳頭u酸軟ê，你hō͘伊勇健。
約伯記 4 5| 總是taⁿ tāi-chì到tī你，你就昏迷；kha̍p-tio̍h你，你就驚惶。
約伯記 4 6| 你ê óa靠kiám m̄是在tī你ê敬畏mah？你ê ǹg望kiám m̄是在tī你所行ê純全mah？
約伯記 4 7| 請你想看，無罪ê人是誰有死無？正直ê人tī甚麼所在受剪除？
約伯記 4 8| 照我看，用罪過種作，用惡毒做種子來掖ê，所收成也是án-ni。
約伯記 4 9| 上帝pûn氣，in就死無；對伊大受氣ê風，in就消滅。
約伯記 4 10| 獅ê哮，猛獅ê聲，lóng soah；獅á-thûn ê嘴齒，lóng phah折。
約伯記 4 11| 老ê獅，因為無thang食就死；母ê獅，hiah-ê kiáⁿ也lóng四散。
約伯記 4 12| 有tāi-chì暗靜到tī我，我耳孔也聽見伊細細ê聲。
約伯記 4 13| Tùi暝時異象ê思想，就是人睏重眠ê時，
約伯記 4 14| 驚惶ngia̍uh-ngia̍uh-chhoah臨到我，hō͘我ê百骨khe̍h-khe̍h-tiō。
約伯記 4 15| 有神tùi我面前經過；我身軀ê毛管chhàng起來。
約伯記 4 16| 伊停teh，總是我bōe看明伊ê形狀；有像tī我目睭前；靜chauh-chauh，我聽見有聲，講，
約伯記 4 17| 會死ê人對tī上帝kiám是義mah？人對tī創造伊ê，kiám是清氣mah？
約伯記 4 18| 看ah，伊lóng無信用伊ê奴僕，也嫌伊ê使者做愚戇。
約伯記 4 19| 何況hiah-ê khiā起tī土厝，伊ê根基在tī土粉，比蛀蟲khah快死ê。
約伯記 4 20| Tùi早起到ê-hng，就tú-tio̍h毀滅，永永無去，無人掛意。
約伯記 4 21| 伊布棚ê索kiám無tùi中央拔出來？伊ê死，lóng無智慧。
約伯記 5 1| Taⁿ做你求叫，看有是誰應你ah？chiah-ê聖ê ê中間，你beh ǹg 是誰 ah？
約伯記 5 2| 因為受氣ê心，會害死戇人；怨妒會thâi死ham-bān ê人。
約伯記 5 3| 我bat看見戇人釘根，總是忽然間我咒詛伊khiā起ê所在。
約伯記 5 4| 伊ê kiáⁿ兒離開安穩遠遠；tī城門受壓迫，也無有拯救in ê。
約伯記 5 5| Iau ê人食伊所收成ê，tī刺phè內也搶去，有活tauh開嘴吞伊ê財物。
約伯記 5 6| 因為災厄m̄是tùi土裡出來，患難也m̄是tùi地裡發生；
約伯記 5 7| 總是人出世定tio̍h有患難，親像火星飛上高。
約伯記 5 8| 換做我，我beh求叫上帝；將我ê事交代上帝。
約伯記 5 9| 就是行tāi-chì大到bōe測度得ê，行奇事算bōe了ê。
約伯記 5 10| 伊落雨tī地面上，賞賜水tī田園裡。
約伯記 5 11| Beh安置卑微ê tī高ê所在；beh舉起哀慘ê tī安穩ê地。
約伯記 5 12| 伊破壞káu-koài ê人ê計謀，致到in ê手所做ê bōe成功。
約伯記 5 13| 伊hō͘智慧ê人中家己ê詭計；hō͘詭譎ê人ê計謀緊緊敗。
約伯記 5 14| In日時tú-tio̍h烏暗，日中晝四界bong，親像暝時。
約伯記 5 15| 伊救sòng-hiong人，脫離in ê嘴ê刀劍，以及強暴ê人ê手。
約伯記 5 16| Tùi án-ni，軟chiáⁿ-ê有ǹg望，不義ê，嘴塞密。
約伯記 5 17| 看ah，上帝所警戒ê，hit人有福氣；所以m̄-thang看輕全能ê ê督責。
約伯記 5 18| 因為伊hō͘人痛疼，就kā伊包密；伊傷人，也伊ê手醫好伊。
約伯記 5 19| 伊beh救你，tī六pái ê患難；就若七pái，災害也無kha̍p-tio̍h你。
約伯記 5 20| Tī飢荒ê時，伊beh救你脫離死；tī交戰ê時，伊beh救你脫離刀劍ê勢力。
約伯記 5 21| 你beh得tio̍h khǹg密，免受嘴舌ê攻擊；災厄到ê時，你也免驚。
約伯記 5 22| 災害kap飢荒，你beh笑伊，地上ê野獸，你也免驚。
約伯記 5 23| 因為你beh kap田園裡ê石結約；田野ê獸也beh kap你和好。
約伯記 5 24| 你beh知你ê布棚平安；你beh去看你ê羊寮lóng無欠缺。
約伯記 5 25| 你也beh知你ê kiáⁿ孫chōe-chōe，你ê後裔親像地上ê青草。
約伯記 5 26| 你beh歲壽滿足chiah歸墓，親像稻綑到時收khǹg。
約伯記 5 27| 看ah，這阮有查到徹底，實在是án-ni；你tio̍h聽，知是做你ê利益。
約伯記 6 1| 約伯應講。
約伯記 6 2| 願我ê憂悶過秤重，願我一切ê災害平平hē tī天秤；
約伯記 6 3| 的確比海沙khah重；所以我ê話亂亂講。
約伯記 6 4| 因為全能ê ê箭射tio̍h我；我ê心神lim-tio̍h伊ê毒。上帝hō͘我驚ê事排陣攻擊我。
約伯記 6 5| 野驢有草，kiám beh出聲？牛有草料，kiám beh哮mah？
約伯記 6 6| 物chiáⁿ無chham鹽，kiám會食得mah？卵ê清kiám有滋味mah？
約伯記 6 7| 我ê心厭賤，m̄-ài kha̍p-tio̍h ê，in做我pháiⁿ味素ê食物。
約伯記 6 8| 願我得tio̍h所求ê；我所欣慕ê，願上帝賞賜我。
約伯記 6 9| 就是願上帝teh碎我，放伊ê手，來絕我ê性命。
約伯記 6 10| 若án-ni，我就得tio̍h安慰；tī痛苦無得tio̍h憐憫ê中間，iáu會快樂；因為我無違背至聖ê ê話。
約伯記 6 11| 我有甚麼氣力，hō͘我iáu teh ǹg望？我有甚麼結局，hō͘我iáu thang吞忍？
約伯記 6 12| 我ê力kiám是石ê力？我ê肉kiám是銅ê mah？
約伯記 6 13| 幫贊我ê，kiám m̄是lóng無去mah？我ê智慧，kiám m̄是離開我去mah？
約伯記 6 14| 絕望ê人，就若無敬畏全能ê主，伊ê朋友也tio̍h用仁慈款待伊。
約伯記 6 15| 我ê兄弟誤我，親像溪，koh親像溪水流過ê地；
約伯記 6 16| 因為有冰塊就濁(lô)，有雪khǹg tī hiT內面；
約伯記 6 17| 燒lō ê時chūn，in就消無，熱ê時，就tùi in ê所在乾去。
約伯記 6 18| 沿溪kui陣teh行ê人彎來oat去，in上到拋荒ê所在就死。
約伯記 6 19| Thê-má kui陣行ê人teh瞭望，Sī-pa kui群ê人teh thèng候。
約伯記 6 20| In為tio̍h所ǹg望來見笑，到tè就漏氣。
約伯記 6 21| Taⁿ lín真正無物；看見thang驚ê事就忍。
約伯記 6 22| 我kiám bat講，請lín hō͘我？á是，tùi lín ê財產用物送我？
約伯記 6 23| á是，救我脫離對敵ê手ah？á是，屬我脫離強暴ê人ê手ah？
約伯記 6 24| 請lín教示我，我就靜靜；也hō͘我明白tī甚麼事有錯誤。
約伯記 6 25| 正直ê話，伊ê力大到怎樣！總是lín teh辯駁，是辯駁甚麼？
約伯記 6 26| Lín想beh辯駁人ê話mah？絕望ê人ê言論，是親像風。
約伯記 6 27| Lín liam-khau ài得tio̍h無父ê kiáⁿ，用你ê朋友做買賣ê物。
約伯記 6 28| Taⁿ請lín甘願看我；我決斷無當lín ê面來講白賊。
約伯記 6 29| 請lín oa̍t-tńg，m̄-thang有不義，koh oa̍t倒tńg，我ê公義iáu-kú tī-teh。
約伯記 6 30| 我ê舌有不義mah？我ê嘴bōe分別災害mah？
約伯記 7 1| 人tī世間kiám m̄是勞苦ê時期mah？伊ê日子kiám m̄是親像chhiàⁿ工人ê日子mah？
約伯記 7 2| 親像奴僕切切欣慕日落ê影，親像chhiàⁿ工人ǹg望工錢；
約伯記 7 3| 我也án-ni一定經過chōe-chōe空虛ê月，koh有厭倦ê暝kā我定tio̍h。
約伯記 7 4| 我倒teh ê時，就講，甚麼時thang起來？暝到hiah長。我翻來翻去直直到天光。
約伯記 7 5| 我kui身軀lóng是蟲kap kui塊ê土；我ê皮膚收嘴，就koh出膿。
約伯記 7 6| 我ê日子比梭khah緊，直直過去無所ǹg望。
約伯記 7 7| Tio̍h記得我ê活命ná喘一個氣；我ê目睭bōe koh看見好景。
約伯記 7 8| 看我ê人，伊ê目睭beh無koh看見我；你ê目睭beh siòng我，總是我無tī-teh。
約伯記 7 9| 雲消散就過去，án-ni，人落陰間也bōe koh起來。
約伯記 7 10| 伊無koh tò來家己ê家，本所在也無koh認得伊。
約伯記 7 11| 所以我無beh約束我ê嘴；我ê神憂苦，我beh án-ni講出。我ê心苦痛，我beh án-ni分訴。
約伯記 7 12| 我kiám是大海，á是蛟龍mah？你竟然設一個監視我ê ah？
約伯記 7 13| 我若講，我ê眠床beh安慰我，我ê床舖beh改我ê憂悶；
約伯記 7 14| 你就用眠夢hō͘我驚，用異象hō͘我忍。
約伯記 7 15| 致到我ài摧死；ài死無，khah贏chhun chiah-ê骨。
約伯記 7 16| 我厭恨性命，m̄-ài永遠活teh；願你chhut-chāi我；因為我ê日子lóng是空虛。
約伯記 7 17| 人是甚麼，致到你掠伊做大，致到你將伊khòa tī心裡，
約伯記 7 18| 致到你ta̍k早起鑑察伊，時刻試驗伊？
約伯記 7 19| 你beh到tī時chiah oa̍t-tńg無看我，寬我tiap-á久，hō͘我吞nōa-cheh？
約伯記 7 20| 鑑察人ê ah，我若有罪，礙tio̍h你甚麼？你啥事用我做你ê箭靶？致到我看家己做重擔。
約伯記 7 21| 你啥事m̄赦免我ê過失，除去我ê罪過？因為我taⁿ beh倒tī塵埃；你beh致意chhē我，總是我已經無tī-teh。
約伯記 8 1| Su-a人Pí-le̍k-ta̍t應講，
約伯記 8 2| Chiah-ê話你beh講到tī時？你嘴內ê話親像狂風beh到jōa久？
約伯記 8 3| 上帝kiám有偏私來審判？全能ê kiám有偏私，無公義？
約伯記 8 4| 你ê kiáⁿ兒若有得罪 伊，伊交付in tī in ê過失ê手頭。
約伯記 8 5| 你若致意chhē上帝，koh tùi全能ê求恩；
約伯記 8 6| 你若清氣正直，伊beh為tio̍h你醒起來，koh hō͘你公義ê厝興通。
約伯記 8 7| 你起頭雖然微細，到尾beh真發達。
約伯記 8 8| 請你查問前代，追念in ê列祖所查出ê；
約伯記 8 9| 因為咱不過是昨昏chiah有，m̄知半項；咱tī世間ê日子親像影；
約伯記 8 10| In kiám無教示你，kā你講，講出伊心腹ê話？
約伯記 8 11| 蘆葦無土糜，能發mah？蘆竹無水，能大叢mah？
約伯記 8 12| 當伊青翠，iáu未割起來，比lóng總ê草事先枯焦。
約伯記 8 13| 見若bōe記得上帝ê人，伊ê路徑也是án-ni；無敬虔ê人，伊ê ǹg望beh無去。
約伯記 8 14| 伊所依óa-ê beh絕斷；伊所óa靠ê是蜘蛛網。
約伯記 8 15| 伊beh óa靠厝，總是厝beh倒；伊beh擒tiâu厝，總是厝bōe久長tī-teh。
約伯記 8 16| 伊受日照，就青翠。伊ê藤soan到滿園。
約伯記 8 17| 伊ê根khûn tī石堆，透到石ê所在。
約伯記 8 18| 伊若對伊ê所在除去，hit所在就m̄承認伊，講，我bē-bat看見你。
約伯記 8 19| 看ah，這就是伊ê路ê快樂，以後beh有別ê tùi地裡生出來。
約伯記 8 20| 看ah，上帝的確無棄sak完全ê人，也無扶助行pháiⁿ ê人。
約伯記 8 21| 伊iáu beh hō͘你滿嘴笑gī-gī，hō͘你ê嘴唇出歡喜ê聲。
約伯記 8 22| 怨恨你ê人beh滿身見笑，pháiⁿ人ê布棚beh歸tī無。
約伯記 9 1| 約伯應講，
約伯記 9 2| 我真正知是án-ni；因為人tī上帝ê面前，thái能算做義ah？
約伯記 9 3| 若beh kap伊辯論，千項也bōe應伊一項。
約伯記 9 4| 伊ê心是智慧，伊ê力是大；是誰抵抗伊，也得tio̍h安然？
約伯記 9 5| 伊移徙山，山也m̄知；伊受氣中，hō͘山崩落去。
約伯記 9 6| 伊hō͘地振動，離開伊ê本位，地ê柱就搖choah。
約伯記 9 7| 伊命令日，日就無出；koh封密眾星。
約伯記 9 8| 伊家己thí開天；koh行踏tī海湧ê頂面。
約伯記 9 9| 伊創造北斗、參星、卯星，kap南方ê密宮。
約伯記 9 10| 伊行tāi-chí大到bōe測度得，行奇事算bōe了。
約伯記 9 11| 看ah，伊tùi我chia經過，我也無看見，伊行過去，我也m̄知。
約伯記 9 12| 看ah，伊搶去，是誰能阻擋伊？Chī-chūi敢問伊，你做甚麼？
約伯記 9 13| 上帝的確無收回伊ê受氣，扶助La̍h-hap-pek ê，屈落tī伊ê下面。
約伯記 9 14| 何況我thái-thó敢應伊，á是揀甚麼話來kap伊辯論？
約伯記 9 15| 我雖然是公義，也m̄敢應伊；獨獨對審判我ê求恩。
約伯記 9 16| 我若求叫伊，伊若應我，我也m̄信伊有聽我ê聲。
約伯記 9 17| 因為伊用大風phah我；無緣故加添我ê傷。
約伯記 9 18| 伊m̄容允我喘一個氣；獨獨用苦充滿我。
約伯記 9 19| 若論強猛，看ah，伊ê力tī-chia，若論審判，是誰能kā我定tio̍h期日？
約伯記 9 20| 我雖然做義，我家己ê嘴beh定我ê罪；我雖然完全，伊beh顯明我ê橫逆。
約伯記 9 21| 我是完全ê，我無顧家己；我看輕我ê活命。
約伯記 9 22| 通通是一樣，所以我講，完全ê kap行pháiⁿ-ê，伊lóng剿滅。
約伯記 9 23| 災厄若忽然phah死人，伊就恥笑無罪ê人tú-tio̍h試煉。
約伯記 9 24| 世界交付tī pháiⁿ人ê手；伊遮蓋審判司ê面；若m̄是伊，是是誰 ah？
約伯記 9 25| 我ê日子比走文書ê khah緊，緊緊過去，無看見甚麼福氣。
約伯記 9 26| 緊緊過去親像快船；koh親像鷹緊緊飛落去la̍k物。
約伯記 9 27| 我若講beh bōe記得我ê哀怨，beh改我ê憂容做歡喜；
約伯記 9 28| 我就驚我chiah-ê憂苦；因為我知你的確無掠我做無罪。
約伯記 9 29| 我beh受定罪，我啥事空空tio̍h磨ah？
約伯記 9 30| 我若用雪ê水家己洗，用鹼(kiⁿ)清氣我ê手，
約伯記 9 31| 你beh hiat我tī溝á底，我ê衫也beh厭惡我。
約伯記 9 32| 因為伊m̄是世間人親像我，hō͘我thang應伊，也hō͘阮thang對訊。
約伯記 9 33| 阮中間無有判斷ê。Thang hō͘阮二彼(jī-pí)降服伊。
約伯記 9 34| 願伊徙伊ê柺á 離開我，無用伊ê威嚴hō͘我驚；
約伯記 9 35| 我就敢講，也無驚伊；總是我本m̄是hit款。
約伯記 10 1| 我ê心m̄-ài活：我beh大膽講出我ê哀怨；我心內ê苦痛，我chiah beh講。
約伯記 10 2| 我beh對上帝講，莫得定我有罪，tio̍h指示我，你為甚麼因端kap我爭辯。
約伯記 10 3| 你行壓制，koh看輕你ê手所造ê，koh用光照pháiⁿ人ê計謀，你kiám掠chiah-ê做好mah？
約伯記 10 4| 你ê目睭kiám是肉ê，á是你teh看親像人teh看mah？
約伯記 10 5| 你ê日子kiám親像人ê日子？á是你ê年親像人ê年mah？
約伯記 10 6| 你chiah究勘我ê罪孽，查察我ê罪過。
約伯記 10 7| 你是m̄知我無罪，也無一個能救我脫離你ê手mah？
約伯記 10 8| 你ê手有創造我，雕琢我ê 四肢百體，你iáu-kú teh毀滅我。
約伯記 10 9| 求你記念，你bat製造我親像chhiau土一般；你beh hō͘我koh歸tī土粉mah？
約伯記 10 10| 你kiám m̄是piàⁿ出我親像奶，hō͘我吉kui-thn̂g親像奶餅mah？
約伯記 10 11| 你用皮kap肉hō͘我穿，koh用骨kap筋hō͘我連絡。
約伯記 10 12| 你用活命kap慈愛hō͘我，你ê眷顧保全我ê性命。
約伯記 10 13| Chiah-ê事你lóng khǹg tī你ê心；我知你本有chit-ê意思。
約伯記 10 14| 我若犯罪，你就注意我；也無beh掠我做無罪。
約伯記 10 15| 我若行pháiⁿ，就有災厄，我若做義，也m̄敢kia̍h起頭；滿心見笑，親目看見我ê艱苦。
約伯記 10 16| 我若頭kia̍h高，你就jip beh掠我親像獅，koh顯出你ê奇異tī我。
約伯記 10 17| 你koh 設你ê干證攻擊我。加添你ê受氣tī我；軍兵一隊過一隊，攻擊我。
約伯記 10 18| 你啥事hō͘我出胎？m̄值tio̍h hit時斷氣，無hō͘人ê目睭看見我。
約伯記 10 19| Án-ni我就有，ná親像無；一下出胎就送入墓。
約伯記 10 20| 我ê日子kiám m̄是真少mah？求你請停，放寬我，
約伯記 10 21| Hō͘我tī去無倒tńg，就是去烏暗kap死蔭ê地ê事先，thang略á得tio̍h安慰。
約伯記 10 22| Hit-ê地暗暗親像烏墨，是死蔭渾沌，伊ê光親像烏墨。
約伯記 11 1| Ná-má人Só-hoat應講，
約伯記 11 2| 話hiah chōe，kiám m̄-tio̍h應mah？Kāu話ê人，kiám thang稱做義mah？
約伯記 11 3| 你teh誇口，人kiám tio̍h靜靜mah？你teh恥笑ê時，無人hō͘你見笑mah？
約伯記 11 4| 你講，我ê道理純全，我tī你ê目睭前清氣。
約伯記 11 5| 總是願上帝講話，koh開伊ê嘴辯駁你；
約伯記 11 6| 指示你智慧ê奧妙，這智慧有ta̍k般ê功效；你tio̍h知上帝無lóng總記得你ê罪過。
約伯記 11 7| 你kiám能測度上帝ê奧妙mah？你kiám能測度全能ê到徹底mah？
約伯記 11 8| 伊高親像天，你iáu會做甚麼？比陰間khah深，你iáu會知甚麼？
約伯記 11 9| 伊ê量(liōng)是比地khah長，比海khah闊。
約伯記 11 10| 伊若經過，來關禁人，召人審判，是誰能阻擋伊ah？
約伯記 11 11| 因為伊知虛假ê人；雖然無注意，也lóng看見罪過。
約伯記 11 12| 空虛ê人lóng無心思，人出世親像野驢ê驢kiáⁿ。
約伯記 11 13| 你若端正你ê心，koh ǹg伊kia̍h起手；
約伯記 11 14| 你ê手內若有罪過，就tio̍h除去遠遠，也m̄-thang容允不義tiàm tī你ê布棚內。
約伯記 11 15| Hit時你的確kia̍h起你無瑕疵ê面；你也beh khiā在，lóng無驚惶。
約伯記 11 16| 因為你beh bōe記得你ê艱苦；就若記得，也親像水流過去一樣。
約伯記 11 17| 你ê生活khah贏日中晝，雖然暗，猶原親像早起時。
約伯記 11 18| 你beh安穩，因為有所ǹg望；你beh四界巡看，就thang安心睏。
約伯記 11 19| 你beh倒teh，也無有phah驚你ê，koh有chōe-chōe人對你求恩。
約伯記 11 20| 總是pháiⁿ人ê目睭beh花；in無路thang逃走，in所ǹg望親像氣斷。
約伯記 12 1| 約伯應伊講，
約伯記 12 2| Lín真正是百姓ah，lín死，智慧也kap lín死。
約伯記 12 3| 我也有心思，親像lín一樣；我無khah輸lín；chiah-ê tāi-chì甚麼人m̄知？
約伯記 12 4| 我是求叫上帝，得tio̍h伊聽ê人，iáu-kú hō͘同伴譏刺；公義完全ê人，也hō͘人譏刺。
約伯記 12 5| 安然ê人心內看輕患難；這患難便便teh thèng候腳tio̍h-tak ê人。
約伯記 12 6| 強盜ê布棚興通，惹tio̍h上帝ê人得tio̍h安然。就是上帝大賞賜tī in ê手ê。
約伯記 12 7| Taⁿ你去問走獸，in beh教示你；也去問空中ê鳥，in beh kā你講；
約伯記 12 8| Á是kap地講，伊beh教示你；海中ê魚也beh kā你講明。
約伯記 12 9| Tī chiah-ê一切，是誰 m̄知，是耶和華ê手做án-ni？
約伯記 12 10| 一切動物ê性命，kap人類ê喘氣，lóng tī伊ê手。
約伯記 12 11| 耳孔kiám bōe試驗言語，親像上腔試滋味mah？
約伯記 12 12| 年老ê有智慧，歲壽chōe-ê有見識。
約伯記 12 13| 智慧kap能力在tī上帝；伊有計畫kap見識。
約伯記 12 14| 看ah，伊拆毀ê，bōe會koh起造；伊關禁ê人，無thang koh tháu放。
約伯記 12 15| 看ah，伊禁止hiah-ê水，水就乾去；伊koh hō͘水流出，地就變遷。
約伯記 12 16| 權能kap效力在tī伊；受迷惑，kap迷惑人ê，lóng屬tī伊。
約伯記 12 17| 伊hō͘謀士tú-tio̍h搶掠；koh hō͘審判司變成戇人。
約伯記 12 18| 伊tháu放君王ê綑縛，koh用帶縛in ê腰。
約伯記 12 19| 伊hō͘祭司tú-tio̍h搶掠，koh chhia倒有權能ê人。
約伯記 12 20| 伊改chhoa̍h忠信ê人ê話，koh除去老人ê見識。
約伯記 12 21| 伊hō͘貴族受凌辱；koh tháu開有力ê人ê腰帶。
約伯記 12 22| 伊tùi烏暗中顯出深奧ê事；koh帶出死蔭到光明ê所在。
約伯記 12 23| 伊hō͘邦國興旺，也koh毀滅伊；伊hō͘邦國開闊，也koh遷徙in。
約伯記 12 24| 地上百姓ê頭人，伊除去in ê心思；hō͘ in漂流tī無路ê曠野。
約伯記 12 25| In無光，tī烏暗中四界摸；koh hō͘ in顛來顛去，親像酒醉ê人一樣。
約伯記 13 1| 看ah，這一切我ê目睭lóng看過，我ê耳孔lóng聽過，也明白。
約伯記 13 2| Lín所知ê，我也知；我無khah輸lín。
約伯記 13 3| 我實在ài kap全能ê講話；我真ài kap上帝理論。
約伯記 13 4| 總是lín是捏造白賊話ê，lóng是無路用ê醫生。
約伯記 13 5| 願lín一概靜靜，chiah算是lín ê智慧。
約伯記 13 6| 請lín聽我ê理論，致意聽我ê嘴ê分訴。
約伯記 13 7| Lín beh為上帝來講不義ê話mah？為伊講詭詐ê話mah？
約伯記 13 8| Lín kiám beh偏袒伊mah？beh為上帝辯護mah？
約伯記 13 9| 伊若查出lín，kiám有好mah？Lín能騙伊親像騙人mah？
約伯記 13 10| Lín若暗靜偏袒，伊的確beh責備lín。
約伯記 13 11| 伊ê威嚴kiám無hō͘你驚mah？伊ê thang驚畏，kiám無臨到lín mah？
約伯記 13 12| Lín所記念ê箴言是親像火灰；lín ê營寨是土糜ê營寨。
約伯記 13 13| Lín靜靜，莫得chhap我，kù-chāi我講，就無論甚麼做伊來。
約伯記 13 14| 我啥事將我ê肉咬tī我ê嘴齒，將我ê性命hē tī我ê手ah？
約伯記 13 15| 看ah，伊beh thâi死我，我無thang ǹg望；總是我beh tī伊ê面前表白我ê所行。
約伯記 13 16| 這beh成做拯救我ê；因為無虔誠ê人bōe得到伊ê面前。
約伯記 13 17| Lín tio̍h細膩聽我ê話，hō͘我所辯論ê入lín ê耳孔。
約伯記 13 18| 看ah，我有排列我ê案件，我知我beh得tio̍h稱做義。
約伯記 13 19| Chī-chūi能kap我辯論ah？有，我就靜靜來斷氣。
約伯記 13 20| 獨獨有兩項，莫得行tī我，我就無閃避離開你ê面。
約伯記 13 21| 就是你ê手kiu 倒tńg，離開我遠遠；koh無用你ê威嚴hō͘我驚；
約伯記 13 22| Án-ni，你叫，我就應；á是hō͘我講，你應我。
約伯記 13 23| 我ê罪過kap過失有jōa-chōe ah？求你hō͘我知我ê過失，我ê罪過。
約伯記 13 24| 你啥事掩(ng)你ê面，掠我做你ê對敵ah？
約伯記 13 25| 你kiám beh搖動hō͘風吹ê樹葉mah？追jip枯焦ê草mah？
約伯記 13 26| 因為你記載艱苦ê事來辦我；koh hō͘我擔當少年ê時ê罪過。
約伯記 13 27| 你用腳銬銬我ê腳，致意看我一切ê路；你kā我ê腳底劃定界限。
約伯記 13 28| 我beh受敗壞，親像臭爛ê物，親像tio̍h蛀蟲ê衫。
約伯記 14 1| Tùi婦人人所生ê人日子短少，有chōe-chōe煩惱。
約伯記 14 2| 伊出親像花，續謝去，伊走去親像影，也無停teh。
約伯記 14 3| 親像chit號ê人，你kiám開你ê目睭看伊ah？Koh chhōa我受你ê審判？
約伯記 14 4| Chī-chūi能hō͘清氣ê tùi無清氣ê出來？無一個能。
約伯記 14 5| 伊ê日子既然受限定，伊ê月ê數額在tī你；你也設伊ê界限，hō͘伊bōe能pôaⁿ過；
約伯記 14 6| 就求你目睭oa̍t-tńg無看伊，hō͘伊能安得，親像chhiàⁿ工人做完伊ê工。
約伯記 14 7| 因為樹若剉起來，iáu-kú有ǹg望koh puh-íⁿ；軟ê枝發無soah。
約伯記 14 8| 雖然伊ê根tī地裡真老，伊ê叢也死tī土裡；
約伯記 14 9| 到得tio̍h水潤澤就會koh發íⁿ，也親像栽種ê物發枝。
約伯記 14 10| 總是人死，就倒直直，氣一下斷，人tī toh落？
約伯記 14 11| 海中ê水beh絕斷，河水beh消無乾去；
約伯記 14 12| 人也是án-ni，倒落去bōe koh起來，到天無去，也bōe精神；長長睏叫bōe醒。
約伯記 14 13| 願你khǹg我tī陰間，收我tī隱密ê所在，thèng候你ê受氣soah，kā我定tio̍h日期，來記念我。
約伯記 14 14| 人死能koh活mah？我就吞忍我勞苦ê日，thèng候我替換ê日到。
約伯記 14 15| 你一下叫，我就應你；你會欣慕你ê手所做ê。
約伯記 14 16| 總是taⁿ你算我ê腳步；kiám無鑑察我ê罪過mah？
約伯記 14 17| 我ê過失hō͘你封tī袋á內；我ê罪過你縛tiâu-tiâu。
約伯記 14 18| 山崩就散散去，石頭徙離伊ê本位。
約伯記 14 19| 水能磨了石頭；大水能沖無地上ê土；你也án-ni絕人ê ǹg望。
約伯記 14 20| 你永遠khah贏伊，伊就過去；你變換伊ê面貌，來差伊去。
約伯記 14 21| 伊ê kiáⁿ兒得tio̍h榮光，伊m̄知，in tú-tio̍h降低，伊也m̄知。
約伯記 14 22| 獨獨伊ê肉身家己teh痛疼，伊ê神魂家己teh憂悶。
約伯記 15 1| Thê-bān人Í-lī-hoat應講，
約伯記 15 2| 智慧ê人kiám beh用空虛ê知識來應，á是用東風充滿伊ê腹肚mah？
約伯記 15 3| 伊kiám beh用無利益ê話，kap無路用ê話來辯論mah？
約伯記 15 4| 你實在廢無敬畏，tī上帝ê面前阻擋敬虔ê心。
約伯記 15 5| 因為你ê罪過教示你ê嘴，你揀詭詐ê人ê舌。
約伯記 15 6| 定你ê罪-ê是你ê嘴，m̄是我；你ê嘴唇干證你ê m̄-tio̍h。
約伯記 15 7| 你是頭一個出世ê人mah？á是比 chiah-ê山khah事先受造mah？
約伯記 15 8| 上帝秘密ê旨意，你bat聽見mah？智慧kiám是你獨得mah？
約伯記 15 9| 有甚麼你知，阮m̄知mah？Á是你明白，阮無明白ah？
約伯記 15 10| 阮中間有頭毛白ê，kap年老ê，比你ê老父iáu khah老。
約伯記 15 11| 上帝ê安慰，以及伊溫和勸你ê話，你看做小khóa mah？
約伯記 15 12| 你ê心啥事掠你去？你ê目睭啥事teh gîn？
約伯記 15 13| Chiah hō͘你ê神反對上帝，也hō͘你ê嘴講hiah-ê話。
約伯記 15 14| 世間人是甚麼，能算做清氣ah？婦人人所生ê是甚麼，能算做公義mah？
約伯記 15 15| 看ah，上帝無信任伊ê聖ê；chiah-ê天tī伊面前也無清氣。
約伯記 15 16| 何況可惡腐敗ê人，lim罪惡親像lim水ê ah？
約伯記 15 17| 我beh指示你，你tio̍h聽我；我beh講起所看見ê。
約伯記 15 18| (就是智慧ê人tùi列祖所傳來，也無隱密ê。
約伯記 15 19| Chit-ê地獨獨賞賜in；也無外人tùi in中間經過。)
約伯記 15 20| Pháiⁿ人一生ê日子是痛苦，就是為強暴ê人所定tio̍h ê年額。
約伯記 15 21| Thang驚ê聲常常tī伊耳孔；tī平安ê時，毀滅ê beh到伊hia。
約伯記 15 22| 伊m̄信能tùi烏暗tńg來；伊hō͘刀劍thèng候伊。
約伯記 15 23| 伊四界liû討食，講，toh落有ah？伊知有烏暗ê日便便teh thèng候伊。
約伯記 15 24| 患難困苦hō͘伊驚惶，koh贏伊；親像君王備辦出陣一樣。
約伯記 15 25| 因為伊伸手攻擊上帝，用驕傲抗拒全能ê。
約伯記 15 26| 伊用硬ê頷頸，厚ê藤牌，走來抵敵全能ê。
約伯記 15 27| 因為伊ê面真肥，伊ê腰肥到有lâ。
約伯記 15 28| 伊khiā起tī荒廢ê城，無人khiā起ê厝，就是得beh變做土堆ê。
約伯記 15 29| 伊bōe得tio̍h好額，財物bōe長長tī-teh；in ê土產也bōe生湠tī地裡。
約伯記 15 30| 伊bōe脫離烏暗；火燄beh燒乾伊ê枝，伊beh tùi上帝嘴內ê氣來無去。
約伯記 15 31| 伊m̄-thang óa靠虛假，來家己騙；因為虛假beh成做伊ê報應。
約伯記 15 32| 伊ê日期未到ê事先，chit-ê tāi-chì beh成；伊ê枝bōe青翠。
約伯記 15 33| 伊beh親像葡萄樹，伊ê粒未熟就lak，koh親像橄欖樹lak伊ê花。
約伯記 15 34| 無虔誠ê類的確無生湠，pò͘賂ê ê布棚，beh hō͘火燒去。
約伯記 15 35| In懷孕殘害，生出罪孽，腹內所備辦ê是詭詐。
約伯記 16 1| 約伯應講，
約伯記 16 2| Chit號ê話，我有聽見chōe-chōe lah；lín ê安慰lóng是hō͘人倒艱苦。
約伯記 16 3| Chit號荒唐ê話，有窮盡mah？有甚麼激動你來應mah？
約伯記 16 4| 我也能講親像lín chit號ê話；lín若tiàm-tī我ê境遇，我也能tàu kui-kōaⁿ ê話來攻擊lín；koh能tùi lín搖我ê頭。
約伯記 16 5| 總是我會用嘴hō͘ lín堅固；用嘴唇ê安慰hō͘ lín減輕。
約伯記 16 6| 我若講話，我ê憂悶猶原無減輕；我若靜靜，就憂悶會離開我mah？
約伯記 16 7| 總是taⁿ伊hō͘我困苦；你hō͘我ê同伴離開我。
約伯記 16 8| 你有掠tio̍h我，是thang做干證，我ê消瘦起來攻擊我；當我ê面前做干證。
約伯記 16 9| 伊受氣，拆裂我，窘迫我，伊對我咬齒；我ê對敵目睭金金gîn我。
約伯記 16 10| In對我開in ê嘴，Siàn我ê嘴phóe來凌辱我；in聚集來攻擊我。
約伯記 16 11| 上帝將我交hō͘不義ê人，將我hiat tī pháiⁿ人ê手。
約伯記 16 12| 我安然ê時，伊kā我at折，Ni̍h我ê頷頸，kā我siak碎碎；koh chhāi我做伊ê箭靶。
約伯記 16 13| 伊ê箭四面圍我，破裂我ê臟腑；也無寬恕，將我ê膽piàⁿ tī地裡。
約伯記 16 14| 伊phah我，phah了koh phah；親像勇士走-來攻擊我。
約伯記 16 15| 我thīⁿ麻布tī我ê皮膚，將我ê角tàm落土。
約伯記 16 16| 我ê面因為流目屎就變紅；tī我ê目睭皮有死ê蔭影。
約伯記 16 17| 總是我ê手無暴虐；我ê祈禱也是清氣。
約伯記 16 18| 地ah，莫得遮蓋我ê血；願我ê喉叫無停歇ê所在。
約伯記 16 19| 看ah，taⁿ我ê干證tī天裡，我ê保認ê tī頂面。
約伯記 16 20| 我ê朋友譏刺我，總是我ê目睭ǹg上帝流目屎。
約伯記 16 21| 願伊ǹg上帝來替人辯明；也替人ê kiáⁿ tī伊ê厝邊辯明。
約伯記 16 22| 因為koh kè kúi-nā nî，我beh行hit tiâu去無koh 倒tńg ê路。
約伯記 17 1| 我ê khùi絕lah，我ê日子滅盡lah；我ê墳墓便lah。
約伯記 17 2| 實在有譏刺我ê tī我chia；我ê目睭常常看見in 刺激我ê事。
約伯記 17 3| 願你用準當hō͘我，kā我做保認tī你ê面前，有是誰肯kap我頓手？
約伯記 17 4| 因為你遮蓋in ê心，hō͘ in無明理，所以你無beh hō͘ in升高。
約伯記 17 5| 人交付伊ê朋友去hō͘人搶奪，伊ê kiáⁿ ê目睭beh失明。
約伯記 17 6| 我成做百姓中ê笑談；我hō͘人nōa phùi到面裡。
約伯記 17 7| 我ê目睭因為憂悶來煙暈(ian-n̄g)，我ê百體lóng親像影。
約伯記 17 8| 因為án-ni，正直ê人beh gông-ngia̍h，無罪ê人beh激勵家己來攻擊無敬虔ê人。
約伯記 17 9| 義ê人也beh堅守伊所行ê路，手清氣ê人beh ná加添伊ê氣力。
約伯記 17 10| 總是lín眾人請lín koh來，因為lín中間我chhē無一個智慧ê人。
約伯記 17 11| 我ê日子已經過身，我ê計畫，我ê心所想-ê，已經斷絕。
約伯記 17 12| In掠暝做日，講，光近tī烏暗。
約伯記 17 13| 我若ǹg望陰間做我ê厝，我若鋪眠床tī烏暗中；
約伯記 17 14| 我若對朽爛講，你是我ê老父，對蟲講，你是我ê老母、我ê姊妹；
約伯記 17 15| Án-ni我ê ǹg望tī toh落？我ê ǹg望是誰能看見ah？
約伯記 17 16| 到做一下安歇tī土裡ê時，這ǹg望beh落到陰間ê門閂(chhòaⁿ)hia。
約伯記 18 1| Su-a人Pí-le̍k-ta̍t應講，
約伯記 18 2| 你teh chhē話縫beh到甚麼時ah？你tio̍h chim-chiok想，然後阮chiah講。
約伯記 18 3| 阮啥事hō͘你掠做cheng-siⁿ，hō͘你看做lāu-siông ah？
約伯記 18 4| 你chit-ê大受氣拆裂家己ê，地kiám會為tio̍h你來受棄sak mah？石磐kiám會徙開原位mah？
約伯記 18 5| Pháiⁿ人ê光實在beh hoa，伊ê火燄beh無光。
約伯記 18 6| 伊布棚內ê光beh變做烏暗，伊頂面ê燈也beh hoa去。
約伯記 18 7| 伊giám硬ê腳步，beh tú-tio̍h阻礙，伊ê計謀beh絆(pòaⁿ)倒伊家己。
約伯記 18 8| 因為伊ê腳害伊家己入陷坑，伊行tī活tauh ê頂面。
約伯記 18 9| 環套beh纏tio̍h伊ê腳後tiⁿ，羅網beh掠tio̍h伊。
約伯記 18 10| 活銬為tio̍h伊tâi tī土裡，絆索為tio̍h伊張tī路裡。
約伯記 18 11| 四圍有驚惶，beh hō͘伊驚，koh追趕伊ê腳後tiⁿ。
約伯記 18 12| 伊ê氣力beh衰微，災厄便便tī伊ê身邊。
約伯記 18 13| 伊beh吞伊ê皮肉。Pháiⁿ症頭beh吞食伊ê肢體。
約伯記 18 14| 伊beh tī所óa靠ê布棚受拔出來，帶到thang驚ê王hia。
約伯記 18 15| 無屬伊ê beh khiā起tī伊ê布棚；beh有琉磺掖tī伊所khiā起ê所在。
約伯記 18 16| Tī下底伊ê根頭beh枯焦，tī頂面伊ê枝beh剪除。
約伯記 18 17| 伊ê記念beh滅無tī地上，伊ê名字也無留tī街市裡。
約伯記 18 18| 伊beh tùi光明中受趕到烏暗；koh beh受趕出世界。
約伯記 18 19| Tī伊ê百姓中beh無kiáⁿ無孫，tī伊寄腳ê所在，也無留一人tī-teh。
約伯記 18 20| 為tio̍h伊ê日子，後來ê人gông-ngia̍h，親像前ê人ê驚惶。
約伯記 18 21| 不義ê人ê家，實在是án-ni，這就是m̄-bat上帝ê人ê所在。
約伯記 19 1| 約伯應講，
約伯記 19 2| Lín hō͘我ê心憂苦，用話傷害我，beh到tī時ah？
約伯記 19 3| Lín這十pái凌辱我，lín pháiⁿ款待我，也無家己見笑。
約伯記 19 4| 我若果然有過失，這過失是在tī我家己。
約伯記 19 5| Lín果然beh對我誇口大，koh用我ê凌辱責備我；
約伯記 19 6| 就tio̍h知這是上帝枉屈我，用伊ê羅網圍我。
約伯記 19 7| 看ah，我因為冤枉來喉叫，也無得tio̍h聽，我哮救，也無得tio̍h公斷。
約伯記 19 8| 伊圍遮我ê路，hō͘我bōe得過去，koh hō͘我ê路徑烏暗。
約伯記 19 9| 伊thǹg去我ê榮光，liù去我ê頭殼頂ê冕旒。
約伯記 19 10| 伊tī四圍毀壞我，我就無去；我ê ǹg望拔起來，親像拔樹。
約伯記 19 11| 伊ê受氣烈烈攻擊我，伊掠我做伊ê對敵ê一個。
約伯記 19 12| 伊ê軍兵一齊來，造in ê路來攻擊我，紮營tī我ê布棚ê四圍。
約伯記 19 13| 伊hō͘我ê兄弟隔開遠遠，相識ê人kap我生疏。
約伯記 19 14| 我ê親人kap我斷絕，我親密ê朋友lóng bōe記得我。
約伯記 19 15| 寄腳tī我厝內ê人，以及我ê女婢，lóng看我做外人；in看我做外邦人。
約伯記 19 16| 我叫我ê奴僕，伊m̄應，我tio̍h親嘴求伊。
約伯記 19 17| 我嘴ê氣味hō͘我ê bó͘厭賤；kap我siâng腹ê也厭賤我ê臭味。
約伯記 19 18| 連gín-ná也看輕我；我若起來，in lóng譏刺我。
約伯記 19 19| 我親密ê朋友lóng厭賤我；我平日所疼ê人，對我變面。
約伯記 19 20| 我ê皮mo͘h tī我ê骨；我只有chhun嘴齒hōaⁿ。
約伯記 19 21| 我ê朋友ah，lín tio̍h可憐我，可憐我；因為上帝ê手摸tio̍h我。
約伯記 19 22| Lín啥事親像上帝窘迫我，掠我ê肉做無thang飽足mah？
約伯記 19 23| Taⁿ願將我ê話寫起來，koh記tī冊裡；
約伯記 19 24| 用鐵鏨，用鉛刻tiâu tī石裡；hō͘伊永永tī-teh。
約伯記 19 25| 因為我知救贖我ê是活ê；日後伊beh khiā tī土ê頂面；
約伯記 19 26| 我chit-ê皮敗壞了後，我beh tī肉體ê外面得tio̍h見上帝。
約伯記 19 27| 我本身beh看見伊是為我ê，我親目看見伊m̄是外人；我ê心腸tī我ê內面到熔去。
約伯記 19 28| Lín若講，阮beh怎樣窘迫伊！tāi-chì ê根本在tī我→伊；
約伯記 19 29| Lín tio̍h驚刀劍，因為受氣就有刀劍ê刑罰，hō͘ lín知有審判。
約伯記 20 1| Ná-má人Só-hoat應講，
約伯記 20 2| 我ê心內著急，所以我ê心思逼我tio̍h應。
約伯記 20 3| 我聽見hit-ê凌辱我ê責備，我智慧ê心教我應。
約伯記 20 4| 你kiám m̄知tùi古早，tùi有人tī世間以來；
約伯記 20 5| Pháiⁿ人ê大悅無久長，無敬虔ê人ê歡喜目nih久nā-tiāⁿ？
約伯記 20 6| 伊ê高雖然抵天，伊ê頭殼雖然到雲裡；
約伯記 20 7| 伊到尾beh滅無，親像伊ê糞一樣；平素看見伊ê人beh講，伊tī toh落ah？
約伯記 20 8| 伊beh親像眠夢飛去，無thang chhē-tio̍h；伊beh受趕走，親像暝時ê異象。
約伯記 20 9| 平素看見伊ê，伊ê目睭bōe koh看見伊；伊ê本所在也無koh看見伊。
約伯記 20 10| 伊ê kiáⁿ兒beh對sòng-hiong人求恩，伊ê手beh還貨財。
約伯記 20 11| 伊ê骨滿滿有少年ê力；總是beh kap伊相kap倒tī土裡。
約伯記 20 12| 罪惡tī伊ê嘴雖然甜，雖然伊khǹg tī伊ê舌下；
約伯記 20 13| 雖然保惜，m̄肯放sak，定定kâm tī伊ê嘴；
約伯記 20 14| 伊ê食物到伊ê腸á就變，成做毒蛇ê膽tī伊ê內面。
約伯記 20 15| 伊吞食財寶，beh koh吐出；上帝beh對伊ê腹肚jîm出來。
約伯記 20 16| 伊beh suh毒蛇ê毒；蛇ê舌也beh害死伊。
約伯記 20 17| 伊bōe得tio̍h看見江河，流蜜kap奶ê溪。
約伯記 20 18| 伊tio̍h磨所得tio̍h-ê，tio̍h 還人，無thang食落去，bōe會照所交易ê財物來歡喜。
約伯記 20 19| 因為伊壓制sòng-hiong人，koh棄sak伊；強佔人ê厝，也bōe會起造。
約伯記 20 20| 因為伊ê心內bē-bat安靜，伊所歡喜-ê lóng bōe保全。
約伯記 20 21| 無一件無hō͘伊吞落去，所以伊ê 福祿bōe久長。
約伯記 20 22| 當伊好額充足ê時，beh到狹toe̍h ê所在；艱苦ê人lóng beh出手phah伊。
約伯記 20 23| 伊ê腹肚beh飽ê時，上帝beh降猛烈ê受氣tī伊；伊teh食ê時，beh降受氣tī伊ê頂面。
約伯記 20 24| 伊閃離鐵ê器具，銅ê弓beh射透伊。
約伯記 20 25| 伊一下拔伊，就對伊ê身軀出來，光nà-nà ê箭尾beh對伊ê膽出；驚惶beh到tī伊。
約伯記 20 26| 一切ê烏暗收khǹg為tio̍h伊ê財寶，人所無pûn ê火beh燒滅伊；koh beh燒毀留tī伊ê布棚ê。
約伯記 20 27| 天beh顯明伊ê罪惡，地beh起來攻擊伊。
約伯記 20 28| 伊ê家伙beh無去，lóng beh消滅tī上帝受氣ê日。
約伯記 20 29| 這就是pháiⁿ人tùi上帝所得ê份額；是上帝kā伊定tio̍h ê產業。
約伯記 21 1| 約伯應講，
約伯記 21 2| Lín tio̍h致意聽我ê話，用chit-ê做lín ê安慰。
約伯記 21 3| 請寬容我，我beh koh講，我講了，kù-chāi你譏刺。
約伯記 21 4| 論到我，我kiám是對人哀怨？我ê心神怎樣無著急ah？
約伯記 21 5| Lín tio̍h看我來gông-ngia̍h，用手掩嘴。
約伯記 21 6| 我若想tio̍h，就驚，thong身軀ngia̍uh-ngia̍uh-chhoah。
約伯記 21 7| Pháiⁿ人啥事活teh，食長歲壽，勢力強盛ah？
約伯記 21 8| In看見kiáⁿ孫，kap in平平成立；in ê後裔tī in ê目睭前也是án-ni。
約伯記 21 9| In ê家眷安然無驚；上帝ê柺也無phah in。
約伯記 21 10| In ê牛káng生湠無斷，in ê牛母生kiáⁿ，也無墮胎。
約伯記 21 11| In差gín-ná出去，親像羊群，in ê kiáⁿ兒四界tiô跳。
約伯記 21 12| In tè lin-long鼓kap琴來唱歌，koh因為品簫ê聲來歡喜。
約伯記 21 13| In度過日，事事興通；目nih久落陰間。
約伯記 21 14| In對上帝講，tio̍h離開阮，阮m̄ ài bat你ê路。
約伯記 21 15| 全能ê是是誰，hō͘阮tio̍h服事伊ah？阮祈求伊，有甚麼利益ah？
約伯記 21 16| 看ah，in ê福氣m̄是tī in ê手；願pháiⁿ人ê計謀離開我遠遠。
約伯記 21 17| Pháiⁿ人ê燈beh hoa，災厄到tī in；上帝ê受氣hō͘ in tú-tio̍h艱苦，有jōa-chōe pái ah？
約伯記 21 18| In親像風前ê草á幼，親像狂風吹去ê粗糠有jōa-chōe pái ah？
約伯記 21 19| Lín講，上帝將伊ê罪惡kā伊ê kiáⁿ積聚teh；我講，m̄值tio̍h報應伊本身hō͘伊家己知；
約伯記 21 20| Hō͘伊親目看見家己敗壞，本身lim全能ê ê受氣。
約伯記 21 21| 伊ê年月半中長絕斷，過世了，伊tī伊ê家有甚麼快樂ah？
約伯記 21 22| 上帝審判hiah-ê tī高位ê，是誰能將知識教示伊ah？
約伯記 21 23| 有人到死氣力齊備，滿滿得tio̍h平靜安然。
約伯記 21 24| 伊ê胸ha̍h真肥，伊ê骨髓潤澤。
約伯記 21 25| 有人到死，心痛苦，lóng bē-bat試tio̍h福氣。
約伯記 21 26| In lóng一樣倒tī土裡，hō͘蟲蓋密。
約伯記 21 27| 看ah，我知lín ê意思，kap lín冤枉我ê計謀。
約伯記 21 28| 因為lín講，霸王ê厝tī toh落？pháiⁿ人平時khiā起ê厝tī toh落？
約伯記 21 29| Lín無問過路 ê人mah？Kiám bōe認得伊n ê證據mah？
約伯記 21 30| 就是pháiⁿ人tī災厄ê日得tio̍h留teh，tī受氣ê日得tio̍h脫離。
約伯記 21 31| 伊所行ê，是誰當面講伊？伊所做ê，是誰報應伊？
約伯記 21 32| 總是伊會hō͘人抬到塚山，koh有顧守ê tī伊ê墓。
約伯記 21 33| 山谷ê土丸伊掠做甜；beh有眾人tè tī伊ê後面，親像tī伊事先ê bōe算得。
約伯記 21 34| Lín所應答ê話窮(khêng)真lóng是假，lín怎樣空空安慰我ah？
約伯記 22 1| Thê-bān人Í-lī-hoat應講，
約伯記 22 2| 人kiám能利益上帝mah？智慧ê人實在是利益家己。
約伯記 22 3| 你做人公義，kiám hō͘全能ê歡喜mah？你所行完全，kiám會hō͘伊得利mah？
約伯記 22 4| Kiám是因為你敬畏伊，來責備你，審判你mah？
約伯記 22 5| 你ê罪惡kiám m̄是大mah？你ê罪過實在無窮盡。
約伯記 22 6| 你無因端the̍h兄弟ê tǹg-頭；koh thǹg無thang穿ê人ê衫。
約伯記 22 7| 厭倦ê人，你無用水hō͘ in lim，iau餓ê人，你對in收khǹg食物。
約伯記 22 8| 有能力ê人得tio̍h土地；體面ê人tiàm tī hit中間。
約伯記 22 9| 你hō͘寡婦空手tò去，無父ê kiáⁿ ê手骨受at折。
約伯記 22 10| 所以活tauh四面圍你；驚惶忽然到，攪擾你，
約伯記 22 11| á是烏暗hō͘你無thang看見，chōe-chōe水淹密你。
約伯記 22 12| 上帝kiám m̄是tī天ê高mah？Tio̍h看星辰ê極頭，怎樣hiah高；
約伯記 22 13| 你就講，上帝知甚麼？伊kiám會看透烏暗來審判mah？
約伯記 22 14| 密雲遮蓋伊，hō͘伊bōe看見；伊行tī穹蒼ê頂面。
約伯記 22 15| 你kiám ài thàn古早ê路，就是pháiⁿ人所行ê mah？
約伯記 22 16| In是未到時受滅去，in ê地基hō͘大水流去。
約伯記 22 17| In對上帝講，tio̍h離開阮，koh講，全能ê能kā阮做甚麼ah？
約伯記 22 18| 總是伊用好物充滿伊ê厝；願pháiⁿ人ê計謀離開我遠遠。
約伯記 22 19| 義人beh看見來歡喜；無罪ê人beh恥笑in；
約伯記 22 20| 講，hiah-ê起來攻擊阮ê，果然受剪除；in所chhun-ê lóng hō͘火燒去。
約伯記 22 21| Taⁿ你tio̍h kap上帝親密，就會得tio̍h平安；án-ni福氣beh臨到你。
約伯記 22 22| Taⁿ tio̍h承受伊嘴內ê教示；將伊ê話khǹg tī你ê心。
約伯記 22 23| 你若歸向全能ê，對你ê布棚內除去不義，你就得tio̍h興起。
約伯記 22 24| 你tio̍h hiat寶貝tī塵埃裡，hiat O-hui ê金tī溪河石頭ê中間；
約伯記 22 25| 全能ê就beh做你ê寶貝，做你ê紋銀。
約伯記 22 26| 你就beh掠全能ê做歡喜，面kia̍h高ǹg上帝。
約伯記 22 27| 你祈禱伊，伊就聽你，你也beh謝你ê願。
約伯記 22 28| 你定tio̍h beh做甚麼，hit-ê tāi-chì的確成；光也beh照你ê路。
約伯記 22 29| In降低ê時，你猶原thang講，升高；謙卑ê人上帝beh拯救伊。
約伯記 22 30| 連有罪ê人上帝也beh救伊；因為你ê手清氣，伊beh得tio̍h救。
約伯記 23 1| 約伯應講，
約伯記 23 2| Taⁿ我ê哀怨算做悖逆；我所受ê責罰khah重tī我ê吐氣。
約伯記 23 3| 願我會知tùi怎樣chhē上帝，hō͘我thang到伊ê座位！
約伯記 23 4| 我beh排列案件tī伊ê面前，我ê嘴夠額thang辯明。
約伯記 23 5| 我也得tio̍h知伊應我ê話，也明白伊對我所講ê。
約伯記 23 6| 伊kiám beh用大權能kap我計較mah？的確無án-ni；伊beh àⁿ落聽我。
約伯記 23 7| Tī-hia正直ê會kap伊辯論，án-ni，我beh永遠脫離審判我ê。
約伯記 23 8| 看ah，我進前去，伊無tī-hia；我退後去，也無看見伊；
約伯記 23 9| Tī tò-pêng伊teh行tāi-chì，我無看見伊；tī chiàⁿ-pêng伊tiàm密，我也無看見伊。
約伯記 23 10| 總是伊知我所行ê路；伊試煉我了後，我beh親像過鍛鍊ê金。
約伯記 23 11| 我ê腳tè伊ê腳步；我執守伊ê路，也無偏chhoa̍h。
約伯記 23 12| 伊嘴唇ê命令，我未bat違背；我對重伊嘴內ê話，贏過我所tio̍h用ê米糧。
約伯記 23 13| 伊有一定ê心志，是誰能kā伊oa̍t-tńg ah？伊ê心所ài-ê，就行伊。
約伯記 23 14| 所kā我定tio̍h-ê，伊beh成伊；chit號ê事伊iáu有chōe-chōe。
約伯記 23 15| 所以我tī伊ê面前gī-gī-chhoah；我想tio̍h就驚。
約伯記 23 16| 因為上帝hō͘我失膽，全能ê雨我gī-gī-chhoah；
約伯記 23 17| 因為我ê驚惶m̄是為tio̍h烏暗，也m̄是因為烏暗遮蓋我ê面。
約伯記 24 1| 全能ê啥事無將時期收khǹg？Bat伊ê人啥事無看見伊ê日ah？
約伯記 24 2| 有人移徙地界，搶奪kui群ê cheng-siⁿ，來飼伊。
約伯記 24 3| In趕無父ê kiáⁿ ê驢，牽寡婦ê牛做準當。
約伯記 24 4| In chhia sòng-hiong人離開路；地上ê艱苦人相kap去bih。
約伯記 24 5| 看ah，in親像野驢tī曠野，出去做工，勤勤chhē食；曠野kā in ê kiáⁿ出食物。
約伯記 24 6| 割田裡ê糧草，挽pháiⁿ人所chhun ê葡萄。
約伯記 24 7| Thong暝thǹg-pak-theh無穿衫倒teh；寒冷無蓋被。
約伯記 24 8| Tī山裡hō͘大雨ak-tâm；因為無jia遮就bih-óa tī石腳。
約伯記 24 9| Tùi老母ê胸前搶無父ê kiáⁿ去；koh tùi sòng-hiong人the̍h準當；
約伯記 24 10| 致到人無衫，thǹg-theh來行；iau-iau teh擔稻把。
約伯記 24 11| Tī hiah-ê人圍牆內，khoeh油，踏酒窟，家己iáu-kú嘴乾。
約伯記 24 12| Tī chōe-chōe百姓ê城內有人ai-ai chhan，受傷ê人ê心悲哀；總是上帝無鑑察hit-ê不義。
約伯記 24 13| 也有人違背光明，m̄-bat伊ê路，也無tiàm tī伊ê路上。
約伯記 24 14| Thâi人ê天phú光就起來，thâi死艱苦ê kap sòng-hiong人，tī暝時親像賊。
約伯記 24 15| 姦淫ê人ê目睭thèng候到黃昏，講，無人目睭能看見我；koh遮蓋伊ê面。
約伯記 24 16| In tī暝時iah厝孔，日時家己bih，也m̄知hit-ê光。
約伯記 24 17| 因為in看天光早做死蔭，因為in tī死蔭真慣勢。
約伯記 24 18| 伊tī水面真輕快，in ê份額tī地上受咒詛；伊無koh oa̍t-tńg來行葡萄園ê路。
約伯記 24 19| 炕旱kap燒熱消無雪水；陰間對tī犯罪ê人也是án-ni。
約伯記 24 20| 懷孕伊ê胎beh bōe記得伊；蟲食伊，beh掠做甜；伊無koh受記念；不義beh親像樹受at折。
約伯記 24 21| 伊欺負無懷孕無生kiáⁿ ê婦人人；無好款待守寡人。
約伯記 24 22| Koh用伊ê權能保全強猛ê人；雖然伊ê活命絕望，iáu-kú能koh起來。
約伯記 24 23| 伊賞賜伊安然，伊就有所óa靠，伊ê目睭也看顧in ê路。
約伯記 24 24| In升高，tiap-á久就無去；in降低，hō͘人收拾，親像眾人，koh親像麥穗受割起來。
約伯記 24 25| 若m̄是án-ni，是誰能證明我是白賊ê，也hō͘我ê話歸tī空空ah？
約伯記 25 1| Su-a人Pí-le̍k-ta̍t應講，
約伯記 25 2| 權能kap威嚴lóng是伊ê，伊tī高ê所在行和平。
約伯記 25 3| 伊ê軍兵，kiám會算得mah？伊ê光一下出，是誰無hō͘伊照tio̍h ah？
約伯記 25 4| Án-ni tī上帝ê面前人thái-thó能稱做義？婦人人所生ê，thái-thó能清氣？
約伯記 25 5| 看ah，tī伊ê目睭前月無光，星也無清氣。
約伯記 25 6| 莫kioh人是蟲，世間人是tō͘-ún。
約伯記 26 1| 約伯應講，
約伯記 26 2| 無氣力ê，你有幫贊伊到怎樣！手骨軟ê，你有拯救伊到怎樣！
約伯記 26 3| 你有怎樣教示無知ê人，koh大發明真實ê知識？
約伯記 26 4| 你對是誰講話？Chī-chūi ê神對你出？
約伯記 26 5| 陰魂ngia̍uh-ngia̍uh-chhoah，tī水下，以及tī-hia khiā起ê。
約伯記 26 6| Tī伊ê面前陰間露現，a-pa-tùn也無蓋密。
約伯記 26 7| 伊thí開北方tī空中ê頂面，吊地tī無有物ê頂面。
約伯記 26 8| 用水包tī伊ê密雲內；雲tī水ê下面也bōe破裂。
約伯記 26 9| 伊jia遮伊ê座位，koh鋪伊ê雲tī hit頂面。
約伯記 26 10| 伊tī水面畫出界限，到光kap暗交界ê所在。
約伯記 26 11| 天ê柱振動，因為伊ê責備來gông-ngia̍h。
約伯記 26 12| 伊用能力激動大海，伊用知識phah破La̍h-hap-pek。
約伯記 26 13| 用伊ê氣hō͘ 天有清彩，伊ê手鑿透gâu走ê蛇。
約伯記 26 14| 看ah，chiah-ê不過是伊所做ê sió-khóa-ê；咱所對伊聽見ê聲細到怎樣？伊大權能ê雷，是誰能測度ah？
約伯記 27 1| 約伯koh續接提起伊ê言論講，
約伯記 27 2| 上帝奪我ê理由；全能ê苦楚我ê心神；我指伊ê永活來講；
約伯記 27 3| (因為我ê活命iáu-kú完全tī我ê內面，上帝ê氣iáu-kú tī我ê鼻孔；)
約伯記 27 4| 我ê嘴唇決斷無講不義，我ê舌也無講詭詐。
約伯記 27 5| 我斷斷無稱lín做義，我到死，也m̄算我做無完全。
約伯記 27 6| 我執守我ê義，無beh放sak，我ê心一世人無責備我。
約伯記 27 7| 願我ê對敵親像pháiⁿ人，願hit-ê起來攻擊我ê，親像不義ê人。
約伯記 27 8| 無敬虔ê人，雖然搶tio̍h財利，上帝取伊ê活命ê時，iáu有甚麼ǹg望？
約伯記 27 9| 患難臨到伊ê時，上帝kiám beh聽伊ê求叫？
約伯記 27 10| 伊kiám會用全能ê做歡喜？伊時常求叫上帝mah？
約伯記 27 11| 上帝所做ê，我beh教示你，全能ê所有ê，我也無隱瞞。
約伯記 27 12| 看ah，lín本身lóng有看見，啥事一盡虛假ah？
約伯記 27 13| Pháiⁿ人tùi上帝所受ê份額，強暴ê人tùi全能ê所得tio̍h ê產業，就是chit-ê。
約伯記 27 14| 伊ê kiáⁿ兒若加添chōe-chōe，是beh hō͘刀thâi死；伊ê後裔無thang食夠額。
約伯記 27 15| 伊所chhun ê人beh tú-tio̍h瘟疫來埋葬，也伊ê寡婦無啼哭。
約伯記 27 16| 伊雖然積聚銀親像塵埃，koh備辦衣裳親像土；
約伯記 27 17| 伊做伊備辦，總是義人beh穿伊，無罪ê人beh分伊ê銀。
約伯記 27 18| 伊親像蛀蟲起厝，koh親像守更ê搭伊ê寮á。
約伯記 27 19| 伊好額倒teh，總是無得tio̍h收埋；伊thí開目睭，就無去。
約伯記 27 20| 驚惶beh親像大水jip-tio̍h伊；暝時ê大風beh掃伊去。
約伯記 27 21| 東風吹伊，伊就去；koh 趕伊離開本所在。
約伯記 27 22| 因為上帝射tio̍h伊，也無寬恕；伊苦bōe-thang脫離伊ê手。
約伯記 27 23| 人beh對伊phah pho̍k-á，也beh出口號，趕伊離開本所在。
約伯記 28 1| 出銀有伊ê礦，所鍛鍊ê金也有伊ê所在teh出。
約伯記 28 2| 鐵是tùi地裡取出來，銅是tùi石鎔出來。
約伯記 28 3| 人消無hit-ê烏暗，chhē到盡底；有烏暗kap死蔭中ê石。
約伯記 28 4| 伊離開人寄腳ê所在，khui hia̍t；行tī hit頂面ê人無想tio̍h伊；in離開人，墜tī穴中，hìⁿ來hiàⁿ去。
約伯記 28 5| 論到地，米糧tùi hia出；伊ê下底親像hō͘火kā伊péng起來。
約伯記 28 6| 伊ê石中有藍寶石，伊也有金沙。
約伯記 28 7| Hit條路鷹鳥m̄-bat；小鷹ê目睭也無看見。
約伯記 28 8| 惡獸m̄-bat踏tio̍h伊，猛獅也m̄-bat tùi hia過。
約伯記 28 9| 伊伸手phah tēng石，tùi山ê根基kā伊péng起來。
約伯記 28 10| 伊tī石頭中開溝，親目看見ta̍k樣ê寶物。
約伯記 28 11| 伊塞密水hō͘伊bōe滴落來；koh the̍h出隱密ê物，hō͘伊見光。
約伯記 28 12| 總是智慧tùi toh落能chhē-tio̍h？聰明ê所在tī toh落？
約伯記 28 13| 伊ê價錢無人知，tī活人ê地也無teh thang chhē。
約伯記 28 14| 深淵講，無tī我chia；大海講，無kap我tī-teh。
約伯記 28 15| Bōe能用黃金來得tio̍h 伊；也bōe能秤(phêng)銀做伊ê價錢。
約伯記 28 16| O-hui ê金bōe值tio̍h 伊；寶貴ê碧玉kap藍寶石也bōe。
約伯記 28 17| 黃金kap玻璃bōe比得伊；好金ê器具無夠額kap伊換。
約伯記 28 18| 珊瑚、水晶lóng無夠額thang講；因為得tio̍h智慧贏過珍珠。
約伯記 28 19| Kó͘-si̍t ê黃玉bōe比得伊；足成ê金m̄值tio̍h 伊。
約伯記 28 20| Án-ni智慧tùi toh落來？聰明ê所在tī toh落？
約伯記 28 21| 既然對一切有活命ê ê目睭隱密；對空中ê飛鳥遮掩。
約伯記 28 22| A-pa-tùn kap死失講，阮耳孔聽見伊ê風聲。
約伯記 28 23| 上帝明白智慧ê路，也知伊ê所在。
約伯記 28 24| 因為伊鑑察到地ê極頭，遍看普天下。
約伯記 28 25| 定tio̍h風ê輕重，koh量水ê chōe少。
約伯記 28 26| 伊kā雨水定tio̍h例，kā雷電定tio̍h伊ê路；
約伯記 28 27| Hit時伊看見伊，來講明伊，伊造成伊，koh查察伊。
約伯記 28 28| 伊對人講，看ah，敬畏主就是智慧，離開pháiⁿ就是聰明。
約伯記 29 1| 約伯koh續接提起伊ê言論，講，
約伯記 29 2| 願我親像從前hiah-ê月，親像上帝保守我ê日。
約伯記 29 3| Hit時伊ê燈照tī我ê頭殼，我靠伊ê光行過烏暗。
約伯記 29 4| 親像我tī秋天ê日，tī我ê布棚上帝kap我親密。
約伯記 29 5| 全能ê iáu-kú kap我tī-teh，我ê kiáⁿ兒tī我ê四圍。
約伯記 29 6| 用妳洗我ê腳，石磐kā我出油成溪。
約伯記 29 7| 我行到城門，tī街市設我ê座位。
約伯記 29 8| 少年人看見我就走去bih，老人也起來khiā。
約伯記 29 9| 首領就停止伊ê話，用手掩in ê嘴。
約伯記 29 10| 貴族無開聲，舌頭連tī上kiuⁿ。
約伯記 29 11| 因為耳孔聽見ê，就稱我做有福氣，目睭看見ê，就kā我做干證。
約伯記 29 12| 因為我拯救哀求ê艱苦人，kap無父ê kiáⁿ，無人幫贊ê。
約伯記 29 13| 得beh死無ê人kā我祝福，我也hō͘寡婦ê心歡喜來唱歌。
約伯記 29 14| 我穿公義，伊也用我做衫，用公平做袍，做帽。
約伯記 29 15| 我做chhiⁿ-mî人ê目睭，做跛腳ê人ê腳。
約伯記 29 16| 我做sòng-hiong人ê父，平素m̄-bat-ê ê案件我查察伊。
約伯記 29 17| 我phah折pháiⁿ人ê牙槽，搶伊ê嘴齒所咬ê。
約伯記 29 18| 我就講，我beh死tī我ê siū，我ê日子beh加添親像沙。
約伯記 29 19| 我ê根伸到水邊，露水kui暝落tī我ê枝。
約伯記 29 20| 我ê榮光tī我常常新，我ê弓tī我ê手koh再ân。
約伯記 29 21| 人聽見我，就thèng候，靜靜等我指教。
約伯記 29 22| 我講了，in就無koh講；我ê話親像雨滴tī in ê頂面。
約伯記 29 23| In thèng候我親像thèng候雨水，大開in ê嘴，親像欣慕春天ê雨。
約伯記 29 24| In失望，我安慰in；in bōe能改變我ê面ê光。
約伯記 29 25| 我kā in揀路，我坐頭位；我親像王tī軍隊中khiā起，koh親像安慰傷心ê人。
約伯記 30 1| 總是現今比我khah少年ê人恥笑我，hit號人ê老父，我本看in，bōe khah輸我羊群ê狗。
約伯記 30 2| In ê壯年已經衰退，in ê手ê力kap我甚麼干涉？
約伯記 30 3| In因為欠缺kap iau餓，身體消瘦，tī荒廢冷靜ê烏暗中khòe乾土。
約伯記 30 4| Tī草苞中間挽lê-hok ê菜，金雀花ê根做in ê食物。
約伯記 30 5| In tùi人ê中間受趕出；人hoah in親像hoah賊。
約伯記 30 6| In續tio̍h tiàm tī山谷ê深坑，tī地穴kap石洞ê內面。
約伯記 30 7| Tī樹林內親像驢哮；tī刺phè腳teh伸勻(chhun-ûn)。
約伯記 30 8| In是戇人ê kiáⁿ兒，是下賤人ê kiáⁿ兒；受鞭phah趕出境外。
約伯記 30 9| Taⁿ chiah-ê人掠我做in ê歌曲，做in ê話柄。
約伯記 30 10| In厭惡我，離開我遠遠；見tio̍h我ê面就phùi-nōa。
約伯記 30 11| 因為伊放lēng伊ê索，來苦楚我，in就tī我ê面前無家己約束。
約伯記 30 12| 卑賤ê種類tī我ê chiàⁿ-pêng起來，sak開我ê腳，造陷害ê路來攻擊我。
約伯記 30 13| In毀壞我ê路，加添我ê患難，就是無得tio̍h幫贊ê人。
約伯記 30 14| In親像tùi闊大ê破隙來，tī毀壞ê中間直直kō來。
約伯記 30 15| 驚惶ê事oa̍t-tńg到tī我，in趕逐我ê榮光親像風；我ê 福祿親像雲過去。
約伯記 30 16| Taⁿ我ê心神tī我ê內面極失志；患難ê日kā我擒tiâu-tiâu。
約伯記 30 17| 暝時我ê骨受刺鑿lut節；痛疼khòe我無soah。
約伯記 30 18| 因為chit-ê大ê力，我ê衣服m̄成樣；親像三個頷頸領kā我束ân-ân。
約伯記 30 19| 伊hiat我tī土糜；我就親像土粉kap火灰。
約伯記 30 20| 我求叫你，你m̄應我；我khiā起來，你kan-ta teh看。
約伯記 30 21| 你變殘忍來款待我，koh用你ê手ê大力窘迫我。
約伯記 30 22| 舉起我tī風ê頂面，hō͘我騎伊；koh消滅我tī真透ê風。
約伯記 30 23| 因為我知你beh hō͘我到死無，到hit間為tio̍h lóng總有活命ê所定tio̍h ê厝。
約伯記 30 24| 人跋倒ê時，kiám無伸手？Tú-tio̍h災厄，kiám無因為án-ni hoah救？
約伯記 30 25| 人tú-tio̍h患難，我kiám無為tio̍h伊啼哭？人sòng-hiong，我ê心kiám無為tio̍h伊憂悶？
約伯記 30 26| 我ǹg望得tio̍h福氣，災厄就到；我thèng候光明，烏暗就來。
約伯記 30 27| 我ê心腸滾絞無歇；苦難ê日臨到我。
約伯記 30 28| 我無日光就啼哭行去，我khiā tī會中，teh喉叫求幫贊。
約伯記 30 29| 我kap山狗做兄弟，kap鴕鳥做同伴。
約伯記 30 30| 我ê皮膚烏，就liù落去，我ê骨頭因為熱受燒。
約伯記 30 31| 所以我ê琴變做悲哀ê音，我ê簫變做啼哭ê ê聲。
約伯記 31 1| 我kap我ê目睭立約，thái-thó會注意看在室女ah？
約伯記 31 2| 因為上帝tùi頂面所定tio̍h ê份額，全能ê tùi頂面所派ê基業是甚麼ah？
約伯記 31 3| Kiám m̄是患難臨到不義ê，災害臨到作孽ê mah？
約伯記 31 4| 伊kiám m̄是鑑察我ê路。點算我ê腳步mah？
約伯記 31 5| 我若kap虛假相kap行，腳若趕緊tè詭詐；
約伯記 31 6| (願我hō͘公道ê 天秤來秤，hō͘上帝知我ê純全；)
約伯記 31 7| 我ê腳步若偏離正路，我ê心若跟tè我ê目睭，若有lâ-sâm黏tī我ê手；
約伯記 31 8| 就願我所種ê，別人食伊，我所出產ê，伊ê根受拔出。
約伯記 31 9| 我ê心若hō͘婦女引誘去，á是我bih tī厝邊ê門teh等；
約伯記 31 10| 就願我ê婦人人kā人挨磨，別人也kap伊同房；
約伯記 31 11| 因為這是大pháiⁿ。是審判司應該辦ê罪；
約伯記 31 12| 這是火，燒到滅無，拔除我一切所出產ê ê根。
約伯記 31 13| 我ê奴僕女婢kap我辯論ê時，我若藐視in ê理由；
約伯記 31 14| 就上帝起來，我beh怎樣ah？伊審問，我beh怎樣應ah？
約伯記 31 15| 造我tī胎裡ê，kiám m̄是也造伊mah？造成阮tī腹肚ê，kiám m̄是一個mah？
約伯記 31 16| 我若禁止sòng-hiong人ê意願，á是hō͘寡婦ê目睭看到煙暈；
約伯記 31 17| Á是我家己食淡薄物，無父ê kiáⁿ食無份ah？
約伯記 31 18| (Tùi我少年，伊kap我相kap大漢，親像kap老父一樣；我tùi出老母ê腹肚就牽成寡婦；)
約伯記 31 19| 我若看見人因為無衫來死，á是看見sòng-hiong人身軀無thang jia-kah；
約伯記 31 20| 伊ê腰若無kā我祝福，伊也無對我ê羊ê毛家己燒，
約伯記 31 21| 我若因為看見tī城門有幫贊我ê，就起手攻擊無父ê kiáⁿ；
約伯記 31 22| 願我ê手tùi肩胛lut落去，我ê手節tùi骨折去；
約伯記 31 23| 因為tùi上帝來ê災厄hō͘我驚惶；因為伊ê威嚴，我當bōe起。
約伯記 31 24| 我若用黃金做ǹg望，對好金講，你是我所óa靠ê；
約伯記 31 25| 我若因為財物豐盛，因為我ê手thàn chōe-chōe來歡喜；
約伯記 31 26| 我若看見日teh發光，月光光teh行；
約伯記 31 27| 我ê心tī暗中受引誘，á是我ê嘴kap我ê手相chim；
約伯記 31 28| 這也是審判司應該辦ê罪，因為我án-ni是悖謬tī頂面ê上帝。
約伯記 31 29| 我若掠怨恨我ê ê災厄做快樂，á是為tio̍h伊tú-tio̍h災厄來得意；
約伯記 31 30| (其實我無容允我ê嘴犯罪，咒詛求hō͘ in死；)
約伯記 31 31| 若我布棚內ê人無講，是誰能chhē-tio̍h一個無食伊ê好物到飽ê？
約伯記 31 32| (出外人無歇tī街路，我kā行路ê人開門；)
約伯記 31 33| 我若親像亞當遮掩我ê過失，khǹg我ê罪孽tī我ê胸前；
約伯記 31 34| 為tio̍h驚大隊ê眾人，驚宗族ê藐視，致到靜靜m̄敢出門-
約伯記 31 35| 願有一個teh聽我！(看ah，有我所畫ê號，願全能ê應我；) 願得tio̍h我ê對敵所寫ê告狀！
約伯記 31 36| 我的確beh背伊tī我ê肩頭，戴伊做冕旒。
約伯記 31 37| 我beh對伊講明我腳步ê數額，beh親像人君就近伊。
約伯記 31 38| 我ê田園若出聲告我，犁溝相kap啼哭；
約伯記 31 39| 我若食伊ê出產，無hō͘伊價錢，á是hō͘業主失落伊ê性命；
約伯記 31 40| 就願刺á發生替小麥，pháiⁿ草發生來替大麥。約伯ê話明白lah。
約伯記 32 1| Tùi án-ni，chit三個人就停soah，無koh應約伯，因為伊家己看做義。
約伯記 32 2| Hit時有Pò͘-se人，屬tī Lân ê族，Pa-la̍h-ka ê kiáⁿ Í-lī-hō͘，真受氣；受氣約伯，因為伊掠家己比上帝khah有義。
約伯記 32 3| 也受氣伊三個朋友，因為in想無話thang應，iáu-kú擬約伯有罪。
約伯記 32 4| Í-lī-hō͘ beh kap約伯講話，iáu teh thèng候；是因為in比伊khah-chōe歲。
約伯記 32 5| Í-lī-hō͘看見chit三人嘴內無ōe thang應，就大受氣。
約伯記 32 6| Pò͘-se人Pa-la̍h-ka ê kiáⁿ Í-lī-hō͘應講，我少年，lín年老；所以我退讓，m̄敢對lín排列我ê意見。
約伯記 32 7| 我講，日子chōe-ê tio̍h講，歲壽高ê tio̍h用智慧教示人。
約伯記 32 8| 若是人ê內面有心神，也全能ê ê氣hō͘人聰明。
約伯記 32 9| Khah序大ê，無lóng有智慧，khah老年ê，無lóng會明白公平。
約伯記 32 10| 所以我講，lín tio̍h聽我；我也beh排列我ê意見。
約伯記 32 11| 看ah，我已經thèng候lín ê話，koh耳孔聽lín ê理論；thèng候lín chhē-tio̍h thang講ê話。
約伯記 32 12| 我留心聽lín。看ah，lín中間無一人辯倒約伯，也無一個應伊ê話。
約伯記 32 13| Lín莫得講，阮tú-tio̍h智慧；上帝能贏伊，人bōe能。
約伯記 32 14| 伊無用話kap我辯論；我也無beh用lín ê話應伊。
約伯記 32 15| In gāng-gāng無koh應，無話thang講。
約伯記 32 16| In無講話，定定khiā-teh無koh應，我kiám tio̍h koh thèng候mah？
約伯記 32 17| 我也beh盡我ê份額來應，排列我ê意見。
約伯記 32 18| 因為我有話滿滿；我內面ê神激動我。
約伯記 32 19| 看ah，我ê腹內親像封密密ê酒；也親像新ê皮袋teh-beh爆裂。
約伯記 32 20| 我beh講出，hō͘我tháu去；我beh開嘴來應。
約伯記 32 21| 我無beh看人ê身分；也無beh諂媚人。
約伯記 32 22| 因為我bōe曉得諂媚人；若有án-ni，就創造我ê beh緊緊除滅我。
約伯記 33 1| 約伯ah，taⁿ請你聽我ê話，留心聽我一切ê言語。
約伯記 33 2| 看ah，我taⁿ開我ê嘴，我ê舌tī嘴內teh講。
約伯記 33 3| 我ê話beh講出我心內ê正直，我ê嘴唇beh老實講出所知ê。
約伯記 33 4| 上帝ê神創造我；全能ê ê氣hō͘我得tio̍h活。
約伯記 33 5| 你若會，就tio̍h應我，起來khiā排列tī我ê面前。
約伯記 33 6| 看ah，我tī上帝ê面前kap你一樣，也是用土ni̍h成ê。
約伯記 33 7| 看ah，我無用威嚴hō͘你驚，也無用我ê勢力teh你。
約伯記 33 8| 你所講ê，我實在有聽見，也有聽見你ê話ê聲，講，
約伯記 33 9| 我是清氣，無過失，我是清白，tī我心內也無罪。
約伯記 33 10| 看ah，伊chhē空隙來攻擊我，掠我做伊ê對敵。
約伯記 33 11| 伊用腳銬哭我ê腳，致意看我一切ê路。
約伯記 33 12| 看ah，講到這，你是不義，我beh應你；因為上帝比人khah大。
約伯記 33 13| 你啥事kap伊相爭？因為伊ê事伊lóng無解明。
約伯記 33 14| 因為上帝講一pái，也兩pái，總是人無致意。
約伯記 33 15| 人倒tī眠床睏，到伊睏重眠ê時，tī眠夢中，暝時ê異象，
約伯記 33 16| 伊開in ê耳孔，蓋印tī in所受ê教示。
約伯記 33 17| Beh hō͘人改換所計畫ê事，遏(at)止人ê驕傲。
約伯記 33 18| 阻止伊ê活命無落深坑，也伊ê性命無tùi刀劍來死。
約伯記 33 19| 人tī眠床裡受痛疼ê警戒；tī伊ê骨內親像交戰無soah。
約伯記 33 20| 致到伊ê活命厭賤食物，伊ê心神厭惡好味。
約伯記 33 21| 伊ê肉消瘦，無thang看見；平素無看見ê骨，taⁿ lóng thóng出。
約伯記 33 22| 伊ê性命近tī深坑；伊ê活命近tī hiah-ê滅無性命ê。
約伯記 33 23| 若有一個使者kap伊tī-teh，就是一千中ê一個，替伊講話ê，將人所tio̍h做ê指示伊；
約伯記 33 24| 伊就施恩hō͘伊，講，救伊免得落深坑，我已經chhē-tio̍h贖回伊ê。
約伯記 33 25| 伊ê肉比gín-ná ê肉khah幼軟；伊beh復到少年ê日子。
約伯記 33 26| 伊beh祈禱上帝，上帝歡喜伊；見tio̍h伊ê面來歡喜；伊koh算hit人做義。
約伯記 33 27| 伊tī人ê面前唱歌講，我有犯罪，顛倒是非，無利益我。
約伯記 33 28| 伊救贖我ê性命，免落深坑；我ê活命也beh看見光。
約伯記 33 29| 看ah，chiah-ê一切ê事上帝行tī人，兩pái，三pái。
約伯記 33 30| 為tio̍h beh tùi深坑救伊ê性命倒tńg，hō͘伊得tio̍h活命ê光照伊。
約伯記 33 31| 約伯ah，你tio̍h àⁿ耳孔聽我ê話，tio̍h靜靜，我就beh講。
約伯記 33 32| 你若有話thang講，就應我；做你講，因為我ài掠你做義。
約伯記 33 33| 若無，你tio̍h聽我講，你tio̍h靜靜，我beh教你智慧。
約伯記 34 1| Í-lī-hō͘ koh應講，
約伯記 34 2| Lín有智慧ê人，tio̍h聽我ê話，有知識ê人tio̍h àⁿ耳孔聽我。
約伯記 34 3| 因為耳á試驗話，親像上kiuⁿ分別滋味。
約伯記 34 4| 咱tio̍h為家己揀hit-ê合宜ê，也tio̍h相kap知甚麼是好。
約伯記 34 5| 因為約伯有講，我是公義，上帝奪我ê正理；
約伯記 34 6| 我雖然有你，iáu算做講白賊ê；我雖然無過失，所受ê傷bōe醫得。
約伯記 34 7| Chī-chūi親像約伯滿嘴侮慢，親像lim水ah？
約伯記 34 8| 伊kap作孽ê做伴來往，kap pháiⁿ人相kap行。
約伯記 34 9| 因為伊bat講，人歡喜上帝，lóng是無利益。
約伯記 34 10| 所以lín明理ê人，tio̍h聽我ê話。上帝斷斷bōe行pháiⁿ，全能ê斷斷bōe行不義。
約伯記 34 11| 因為伊beh照人所做ê來報應伊，照人所行ê來hō͘伊tú-tio̍h。
約伯記 34 12| 上帝實在bōe做pháiⁿ；全能ê也無偏私來審判。
約伯記 34 13| Chī-chūi用地託重伊ah？Chī-chūi安定全世界ah？
約伯記 34 14| 伊若專心顧家己，將伊ê神kap氣收回歸家己，
約伯記 34 15| 見若有肉體ê beh做一下死，人猶原beh歸土。
約伯記 34 16| 你若明理，就tio̍h聽chit-ê，àⁿ耳孔聽我講話ê聲。
約伯記 34 17| 怨恨公平ê kiám會掌權mah？Hit-ê有公義ê，有權能ê，你kiám會定伊有罪mah？
約伯記 34 18| 伊對君王講，你是無hē落-ê；對貴族講，你是邪惡-ê。
約伯記 34 19| 伊無偏私款待有爵位ê，也無欺貧重富，因為lóng是伊ê手所造ê。
約伯記 34 20| Tiap-á久ê中間，半暝ê時，in就死無；百姓受搖choah，teh過去；勇猛ê受除滅m̄免用手。
約伯記 34 21| 因為伊ê目睭鑑察ta̍k人ê路，看明伊ê腳步。
約伯記 34 22| 無有烏暗，無有死蔭，thang hō͘行pháiⁿ ê人去bih。
約伯記 34 23| 因為伊無kā人定tio̍h時期，hō͘人thang到伊ê面前受審判。
約伯記 34 24| 伊phah碎強猛ê人，m̄免查問，設立別人來替in。
約伯記 34 25| 因為伊鑑察in ê所做；tī暝時chhia倒in，in就滅無。
約伯記 34 26| Tī眾人teh看ê所在，伊phah in，親像phah做pháiⁿ ê人一樣。
約伯記 34 27| 因為in行偏斜(chhoa̍h)無tè伊，也lóng無致意伊ê路。
約伯記 34 28| 致到hō͘ sòng-hiong人喉叫ê聲透到伊面前，伊也聽見困苦ê人ê喉叫。
約伯記 34 29| 伊hō͘人安靜，是誰會嫌伊m̄-tio̍h ah？伊掩面，是誰看伊能tio̍h ah？伊款待一國á是一人lóng是án-ni；
約伯記 34 30| 免得無敬虔ê人做王，免得有人籠絡百姓。
約伯記 34 31| Kiám有人bat對上帝講，我已經受責罰，無koh犯罪ah？
約伯記 34 32| 我所無看見ê，求你指示我，我若bat做pháiⁿ，我無beh koh做伊。
約伯記 34 33| Kiám是伊所報應，無照你ê意思，你chiah推辭m̄受mah？Taⁿ tio̍h揀ê，是你，m̄是我；你所知ê做你講。
約伯記 34 34| 明理ê人，kap聽我ê話ê智慧人，beh對我講；
約伯記 34 35| 約伯所講ê無知識，伊ê話無智慧。
約伯記 34 36| 願約伯受試驗到透底，因為伊ê應答親像pháiⁿ人。
約伯記 34 37| 因為伊tī伊ê罪koh加添悖逆；伊tī咱中間phah手；koh用chōe-chōe話反對上帝。
約伯記 35 1| Í-lī-hō͘ koh應講，
約伯記 35 2| 你掠chit-ê做有合理，你講，我ê義贏過上帝ê義ah，
約伯記 35 3| 你竟然講，這有甚麼利益你？又koh，我有甚麼利益khah贏我bat去犯罪？
約伯記 35 4| 我beh應你，以及óa你ê同伴。
約伯記 35 5| 你tio̍h kia̍h目看天，看hit-ê穹蒼，是比你khah高。
約伯記 35 6| 你若犯罪，會害tio̍h伊甚麼？你ê過失若加添，會礙tio̍h伊甚麼ah？
約伯記 35 7| 你若行義，有甚麼hō͘伊ah？á是伊對你ê手有得tio̍h甚麼ah？
約伯記 35 8| 你ê pháiⁿ關係你同類ê人，你ê義也關係世間人。
約伯記 35 9| 人因為受chōe-chōe暴虐就喉叫，因為受強ê人ê壓制，就哮救。
約伯記 35 10| 總是無人講，創造我ê上帝tī toh落？伊是hō͘人暝時唱歌ê。
約伯記 35 11| 伊是教示咱贏過地上ê走獸，hō͘咱有智慧，贏過tī空中ê飛鳥ê。
約伯記 35 12| In tī-hia喉叫，總是無有應答ê，因為pháiⁿ人驕傲ê緣故。
約伯記 35 13| 虛假ê，上帝無beh聽，全能ê也m̄看顧伊。
約伯記 35 14| 何況你講，你無看見伊；chit-ê案件tī伊ê面前，你tio̍h請thèng候伊 ah！
約伯記 35 15| 總是taⁿ因為伊無受氣來責罰，也無不止注意侮慢；
約伯記 35 16| 所以約伯開嘴lóng虛假，講chōe-chōe無知ê話。
約伯記 36 1| Í-lī-hō͘ koh續接講，
約伯記 36 2| 你koh容允我tiap-á久，我就beh指示你，因為iáu有話beh為tio̍h上帝來講。
約伯記 36 3| 我beh tùi遠遠取我ê知識，用義歸hō͘創造我ê。
約伯記 36 4| 因為我ê話實在無白賊，有知識齊備ê kap你tī-teh。
約伯記 36 5| 看ah，上帝大權能lóng無藐視人；伊ê心思能力真大。
約伯記 36 6| 伊無保護pháiⁿ人ê性命，是hō͘苦難ê得tio̍h公平。
約伯記 36 7| 伊ê目睭無離開義人；hō͘ in kap君王相kap坐位到永遠；in就得tio̍h升高。
約伯記 36 8| In若hō͘鎖鏈縛teh，hō͘苦難ê索liù-tio̍h；
約伯記 36 9| 伊就指示in知in ê所做，以及in所犯ê重罪。
約伯記 36 10| 伊也開in ê耳孔來受教示，吩咐in oa̍t-tńg來，離開罪惡。
約伯記 36 11| In若聽thàn來服事，就beh興通過日，歷年安樂。
約伯記 36 12| 若m̄聽thàn，就beh hō͘刀劍thâi，戇戇來死。
約伯記 36 13| Hiah-ê心無敬虔ê人積聚受氣，伊綑縛in ê時，in也無哮救。
約伯記 36 14| 伊beh tī少年ê時死，in ê性命喪失親像pháiⁿ gín-ná一樣。
約伯記 36 15| 伊用困苦來救困苦ê人，用暴虐來開in ê耳孔。
約伯記 36 16| 伊引chhōa你出危急，入tī寬闊無狹toe̍h ê地；排tī你ê桌頂ê是有油膩(jī)滿滿ê。
約伯記 36 17| 你充滿pháiⁿ人ê擬議，就擬議kap判斷beh掠你。
約伯記 36 18| M̄-thang容允受氣激動你，致到你侮慢；也m̄-thang因為贖回ê價錢大，來行偏。
約伯記 36 19| 你ê錢財，á是你一切ê勢力，kiám有效驗，hō͘你無tú-tio̍h患難mah？
約伯記 36 20| 莫得欣慕hit-ê暗暝，就是百姓tī in ê所在tú-tio̍h除滅ê時。
約伯記 36 21| 你tio̍h謹慎，m̄-thang意向罪惡；因為你揀chit-ê，贏過苦難。
約伯記 36 22| 看ah，上帝用伊ê能力來行大事；是誰做教師親像伊ah？
約伯記 36 23| Chī-chūi能定tio̍h伊ê路？Chī-chūi會講，你有行不義？
約伯記 36 24| 你tio̍h記得o-ló伊所行ê做大，就是人所唱歌ê。
約伯記 36 25| 人lóng看見伊；人tùi遠遠看見伊。
約伯記 36 26| 看ah，上帝至大，咱m̄-bat伊；伊ê年ê額bōe算得。
約伯記 36 27| 因為伊吸引一滴一滴ê水，就對伊ê濕氣變成雨；
約伯記 36 28| 就是天所落ê，來ak眾人。
約伯記 36 29| Chī-chūi能明白雲怎樣thí開，kap伊行宮khū-khū哮ê聲？
約伯記 36 30| 看ah，伊發出伊ê光tī hit頂面；伊koh遮蓋海ê底。
約伯記 36 31| 因為伊用chiah-ê審判百姓；koh賞賜豐盛ê米糧。
約伯記 36 32| 伊用電光遮手，命令伊phah-tio̍h對敵。
約伯記 36 33| 伊ê聲是表明伊；也用所beh起ê大風雨指示cheng-siⁿ。
約伯記 37 1| 因為án-ni我ê心pho̍k-pho̍k-chhéng，搖動離開本位。
約伯記 37 2| Tio̍h致意聽伊khū-khū ê聲，以及伊ê嘴所出旺ê聲。
約伯記 37 3| 伊ê聲發出到普天下，伊ê電sih到地極。
約伯記 37 4| Tè後有聲khū-khū哮；伊用威嚴ê聲發雷；伊ê聲一下聽見，伊無停止in。
約伯記 37 5| 上帝發出雷ê聲真奇妙；伊行大事hō͘咱bōe測度得。
約伯記 37 6| 因為伊對雪講，tio̍h落tī地上；tùi kui-chūn ê雨，kap kui-chūn ê大雨，也是án-ni講。
約伯記 37 7| 伊禁止ta̍k人ê手；hō͘所造ê人lóng會知。
約伯記 37 8| 百獸入穴，lóng tòa tī in ê洞。
約伯記 37 9| 大風對伊ê府庫來，寒冷tùi北方出。
約伯記 37 10| Tùi上帝ê pûn氣就kian冰，寬闊ê水就結tēng。
約伯記 37 11| 伊hō͘濕氣積滿tī密雲，展開電光ê雲；
約伯記 37 12| Chit-ê是thàn伊ê指揮四界行轉旋(tńg-se̍h)；tī世界ê地面，行伊一切所吩咐in ê；
約伯記 37 13| 或是為tio̍h責罰，或是為tio̍h潤澤地，或是為tio̍h施行慈愛，chiah hō͘伊來。
約伯記 37 14| 約伯ah，你tio̍h留心來聽；tio̍h khiā-teh來想上帝奇妙ê事。
約伯記 37 15| 上帝怎樣吩咐chiah-ê？怎樣hō͘雲中ê電光照出，你知mah？
約伯記 37 16| 雲怎樣鋪平tī空中；hit-ê知識齊備ê奇妙ê事，你知mah？
約伯記 37 17| 土地因為南風靜靜ê時，你ê衣服怎樣燒lō，你知mah？
約伯記 37 18| 你kiám會kap伊相kap鋪穹蒼mah？chit-ê穹蒼堅定，親像鑄成ê鏡。
約伯記 37 19| 阮因為愚戇bōe曉得排列阮ê話；你tio̍h教示阮應該對你講甚麼。
約伯記 37 20| Kiám tio̍h報伊知，我beh講mah？人kiám ài受滅無mah？
約伯記 37 21| Taⁿ人無看見穹蒼內燦爛ê光；獨獨風tùi teh過，就hō͘伊清彩。
約伯記 37 22| 金ê光tùi北方出來；上帝有威嚴thang驚。
約伯記 37 23| 全能ê，咱bōe能測度伊；伊有大能力，有公平充滿公義，無beh苦楚人。
約伯記 37 24| 所以人敬畏伊；伊無看有智慧ê心ê。
約伯記 38 1| Hit時耶和華tùi大風ê中間應約伯講，
約伯記 38 2| Taⁿ一個用無知ê話，hō͘所議論ê無明，是是誰 ah？
約伯記 38 3| 你tio̍h hâ腰親像大丈夫，我問你，你應我。
約伯記 38 4| 我hē地ê地基，hit時你tī toh落？你若知影就講伊。
約伯記 38 5| Chī-chūi定tio̍h伊ê寸尺，是誰牽準索tī伊ê頂面，你知mah？
約伯記 38 6| 伊ê地基chhāi tī甚麼ê頂面？á是伊角頭ê石，是誰安置ah？
約伯記 38 7| 當hit時，天光早ê星相kap唱歌；上帝ê眾kiáⁿ也lóng出歡喜ê聲。
約伯記 38 8| 大海沖出，親像tùi胎裡出來，hit時是誰用門關伊？
約伯記 38 9| Hit時我用雲做伊ê衫，用烏暗做布包伊；
約伯記 38 10| kā伊定tio̍h我所立ê界限，koh kā伊設門栱kap門。
約伯記 38 11| 講，你thang到chia，m̄-thang pôaⁿ過，你驕傲ê湧到chia為止。
約伯記 38 12| Tùi你出世ê日以來，你bat命令早起時，hō͘天光早知伊ê所在；
約伯記 38 13| hō͘伊khiú地ê四極，將pháiⁿ人pōaⁿ出去？
約伯記 38 14| 伊就變換親像過印ê土，in出現親像衣服。
約伯記 38 15| Pháiⁿ人所算做in ê光，taⁿ tùi in收倒tńg，kia̍h高ê手beh at折。
約伯記 38 16| 你bat入海ê水源mah？á是bat行tī深淵祕密ê所在mah？
約伯記 38 17| 死無ê門有kā你開mah？死蔭ê門，你bat看見mah？
約伯記 38 18| 地ê闊大，你有看透無？你若一盡知，做你講。
約伯記 38 19| 光明khiā起ê所在，hit條路tùi toh落去，koh烏暗ê所在tī toh落；
約伯記 38 20| Thang hō͘你chhōa伊tò去伊ê境界？你能知影透到伊ê厝ê路mah？
約伯記 38 21| 你知lah，因為hit時你已經出世，你年歲ê數額也chōe。
約伯記 38 22| 你bat入雪ê庫房，á是看見雹ê府庫，
約伯記 38 23| 就是我所收khǹg來thèng候患難ê期，thèng候相thâi交戰ê日mah？
約伯記 38 24| 光tùi甚麼路分開？東風tùi甚麼路四界吹tī地上？
約伯記 38 25| Chī-chūi kā大雨水開路；á是備辦雷電ê路；
約伯記 38 26| 來落雨tī無人ê地，tī無人khiā起ê曠野；
約伯記 38 27| Hō͘拋荒荒廢ê地得tio̍h夠額，hō͘青草發生。
約伯記 38 28| 雨水有老父mah？露水一點一點，是誰 生ê ah？
約伯記 38 29| 冰tùi甚麼ê胎出？天ê霜，是是誰 生ê ah？
約伯記 38 30| Chiah-ê水堅定親像石頭，深淵ê面結kui塊。
約伯記 38 31| 卯星kui簇(chhok)，是你縛ê mah？參星ê帶是你tháu-ê mah？
約伯記 38 32| 你hō͘十二宮照伊ê時候出來？也chhōa北斗kap伊所屬ê星mah？
約伯記 38 33| 你知天ê定例mah？á是設伊ê權管轄地mah？
約伯記 38 34| 你能出聲叫雲，hō͘雨水chōe-chōe遮蓋你mah？
約伯記 38 35| 你能發出sih-nà，in就去，對你講，阮tī-chia。
約伯記 38 36| Chī-chūi用智慧hē tī內面？Chī-chūi賞賜聰明tī心內？
約伯記 38 37| Chī-chūi能用智慧算雲ê數額？Chī-chūi能piàⁿ天ê盆；
約伯記 38 38| hit時塵埃成做土糜，土就結kui-thn̂g？
約伯記 38 39| 你有kā母ê獅la̍k-tio̍h食物？hō͘獅á-thûn食飽mah？
約伯記 38 40| 就是伊tī穴內撐腳，tī隱密ê所在bih-teh ê時。
約伯記 38 41| 烏鴉kiáⁿ ǹg上帝哀求；無thang食飛來飛去ê時，是誰為烏鴉備辦食物ah？
約伯記 39 1| 山裡ê山羊tī時生，你知mah？鹿母生kiáⁿ，你看出mah？
約伯記 39 2| In掛kui tī時到月，你會算mah？In tī時生，你會曉得mah？
約伯記 39 3| In屈身生kiáⁿ，放出in ê勞苦。
約伯記 39 4| In ê kiáⁿ漸漸肥phauh，tī山野長大；in出去，就無koh 倒tńg來。
約伯記 39 5| Chī-chūi放野驢出去自由？Chī-chūi tháu山驢ê索？
約伯記 39 6| 我用曠野做伊ê厝，用鹹ê地做伊khiā起ê所在。
約伯記 39 7| 伊恥笑城內ê喧嘩，趕 cheng-siⁿ-ê teh hoah，伊也m̄聽。
約伯記 39 8| 遍山是伊ê草場；伊也chhē ta̍k樣青翠ê物。
約伯記 39 9| 野牛kiám肯服事你？á是歇tī你ê槽邊？
約伯記 39 10| 你會用索縛野牛tī犁溝mah？伊beh tè你耙(pē)山谷mah？
約伯記 39 11| Kiám thang因為伊力大，就óa靠伊？Kiám thang用你ê工交代伊mah？
約伯記 39 12| 你kiám thang信靠伊帶你ê種子tò來；koh收拾你ê五穀場mah？
約伯記 39 13| 鴕鳥ê翼歡喜teh ia̍t；總是伊ê翼kap毛有慈愛無？
約伯記 39 14| 因為伊放sak伊ê卵tī地裡，hō͘伊tī土沙得tio̍h燒lō；
約伯記 39 15| 無想tio̍h腳會lap-tio̍h，野獸會踏tio̍h。
約伯記 39 16| 伊無可憐伊ê kiáⁿ，親像m̄是伊ê；伊ê tio̍h磨空空，伊也無掛慮。
約伯記 39 17| 因為上帝hō͘伊無智慧，也無hō͘伊有靈竅。
約伯記 39 18| 伊挺身高高ê時，就藐視馬kap騎馬ê。
約伯記 39 19| 馬ê力是你hō͘伊mah？你用話chhàng起來ê鬃moa伊ê頷頸mah？
約伯記 39 20| 你hō͘伊tiô跳親像草蜢mah？伊展威phǹg-phǹg哮真thang驚。
約伯記 39 21| 伊tī山谷中用蹄耙(pê)土，家己歡喜伊ê力；伊出去迎接兵器。
約伯記 39 22| 伊藐視thang驚ê事，也無忍；也無因為刀劍來oa̍t倒tńg。
約伯記 39 23| 箭袋kap光nà-nà ê鎗，以及手鏢，tī伊ê身上khiang-khiang哮有聲。
約伯記 39 24| 伊發性kap大受氣，將土吞落去；一下聽見哨角ê聲，就m̄定定khiā-teh。
約伯記 39 25| 見若哨角tân，伊就講，ā-hah，伊tùi遠遠鼻見交戰，kap軍長親像雷ê聲，以及hoah-hiàm ê聲。
約伯記 39 26| Boa̍h-hio̍h teh飛，thí開伊ê翼，ǹg南去，kiám是靠你ê智慧mah？
約伯記 39 27| 鷹鳥chhèng高tī高ê所在作siū，是thàn你ê命令mah？
約伯記 39 28| 伊tiàm tī石phiâⁿ，khiā起tī山尖kap堅固ê所在。
約伯記 39 29| Tùi-hia chhē食物，目睭金金看遠遠。
約伯記 39 30| 伊ê kiáⁿ suh血；受thâi-ê tī toh落，伊也tī-hia。
約伯記 40 1| 耶和華koh應約伯講，
約伯記 40 2| 好辯ê，kiám thang kap全能ê辯論mah？辯駁上帝ê，taⁿ tio̍h應伊。
約伯記 40 3| 約伯就應耶和華講，
約伯記 40 4| 看ah，我是微細，我beh用甚麼應答你？我用手掩我ê嘴。
約伯記 40 5| 我已經講一pái，taⁿ無beh應；講兩pái，也無koh講。
約伯記 40 6| 耶和華就tùi大風ê中間應約伯講，
約伯記 40 7| 你tio̍h hâ腰親像大丈夫，我問你，你tio̍h應我。
約伯記 40 8| 你beh廢無我ê公平mah？你beh擬定我有罪，來顯明家己做義mah？
約伯記 40 9| 你有親像上帝hit號ê手骨mah？你能出聲起雷，親像伊mah？
約伯記 40 10| Taⁿ你thang用尊貴威嚴做裝飾，用榮光美妙做衣服。
約伯記 40 11| Tio̍h piàⁿ出你滿滿ê受氣；看一切驕傲ê人，hō͘伊降低。
約伯記 40 12| 看一切驕傲ê人，押chhi̍h hō͘伊低，踏pháiⁿ人tī in所khiā ê地。
約伯記 40 13| Kā in做一下khǹg tī土粉；包密in ê面tī烏暗密ê所在。
約伯記 40 14| Án-ni我就承認你；真正你ê chiàⁿ手能救你。
約伯記 40 15| Taⁿ你看河馬，我造你，也造伊；伊食草親像牛。
約伯記 40 16| 看ah，伊ê氣力在tī伊ê腰，伊ê能力tī伊腹肚ê肌肉。
約伯記 40 17| 伊搖尾親像柏香樹；伊大腿ê筋相連絡；
約伯記 40 18| 伊ê骨頭親像銅管，伊ê肢體親像鐵條。
約伯記 40 19| 伊是上帝chiah-ê工ê第一；創造伊ê會用刀親近伊。
約伯記 40 20| Chiah-ê山實在kā伊出食物，田野ê百獸也thit-thô tī-hia。
約伯記 40 21| 伊倒tī連花葉腳，睏tī kui苞蘆竹ê蔭影下，kap水窟內。
約伯記 40 22| 連花葉ê蔭影遮蓋伊；溪邊ê柳樹圍se̍h伊。
約伯記 40 23| 看ah，就若河水氾濫，伊也無驚；約旦河漲到伊ê嘴，伊也安然。
約伯記 40 24| Chī-chūi能tī伊目睭金金ê時掠tio̍h伊，á是用活釦kǹg伊ê鼻ah？
約伯記 41 1| 你能用鉤拖鱷魚起來mah？能用索liù伊ê舌mah？
約伯記 41 2| 你能用索kǹg伊ê鼻mah？能用刺鑿透伊ê牙槽mah？
約伯記 41 3| 伊beh用chōe-chōe話求你mah？對你講溫柔ê話mah？
約伯記 41 4| 伊kiám beh kap你立約，hō͘你永遠掠伊做奴僕mah？
約伯記 41 5| 你kiám會kap伊thit-thô，親像鳥á mah？你能縛伊，hō͘你少年ê女子牽mah？
約伯記 41 6| Kui-pang ê討魚人，kiám thang用伊做買賣ê物？á是會kā伊分開hō͘ seng-lí人？
約伯記 41 7| 你能用khau鐮遍鑿伊ê皮mah？能用魚叉遍差伊ê頭殼？
約伯記 41 8| 你ê手hōaⁿ tī伊ê頂面；記得kap伊交戰ê事，就m̄敢koh án-ni做。
約伯記 41 9| 看ah，你siàu想伊是空空；一下看見伊，kiám bōe失膽mah？
約伯記 41 10| 無一人hiah好膽敢惹tio̍h伊；án-ni，是誰能khiā tī我ê面前ah？
約伯記 41 11| Chī-chūi事先hō͘我，hō͘我tio̍h報答伊？Thong天下lóng是我ê。
約伯記 41 12| 論到鱷魚ê肢體，kap伊ê大力，以及伊súi ê骨格，我bōe會無講。
約伯記 41 13| Chī-chūi能剝伊ê外衫？Chī-chūi能入伊頂下ham ê中間？
約伯記 41 14| Chī-chūi能開伊ê嘴？伊ê嘴齒四圍lóng是thang驚ê。
約伯記 41 15| 伊所誇口ê是伊勇ê鱗，合óa就親像封密密，
約伯記 41 16| 一個一個相連，到氣bōe能透入hit中間。
約伯記 41 17| Lóng相連絡，連做一個，bōe相分開。
約伯記 41 18| 伊phah-ka-chhiùⁿ，就發出光；伊ê目睭親像早起時ê目睭皮。
約伯記 41 19| 對伊ê嘴發出to̍h ê火把，kap飛出來ê火星。
約伯記 41 20| 對伊ê鼻出煙，親像hiâⁿ蘆葦ê鼎teh滾。
約伯記 41 21| 伊ê氣hō͘火炭to̍h，有火燄對伊ê嘴出。
約伯記 41 22| 伊ê頷頸有氣力常常tī-hia，驚惶tī伊ê面前tiô跳。
約伯記 41 23| 伊頷kui ê肉相連絡，kha̍h-tiâu伊ê身軀，bōe會搖動。
約伯記 41 24| 伊ê心tēng親像石頭，親像下tún ê磨石hiah-tēng。
約伯記 41 25| 伊一下起來，勇士lóng驚惶，驚到失神。
約伯記 41 26| 人若用劍，用khau鐮，用鏢，用尖鎗，鑿伊lóng bōe入。
約伯記 41 27| 伊看鐵做乾草，看銅做po͘ ê柴。
約伯記 41 28| 弓箭bōe會hō͘伊逃走；用索hìⁿ石，伊準做稻草。
約伯記 41 29| 槌á伊算做稻草；人舞弄鎗，伊就恥笑。
約伯記 41 30| 伊ê腹肚下親像利ê厝瓦phè；伊親像鐵耙拖過土。
約伯記 41 31| 伊hō͘深淵滾親像鼎；hō͘海親像調和油ê缽(poah)。
約伯記 41 32| 伊hō͘伊後面ê路發光；hō͘人phah算深淵是白頭毛。
約伯記 41 33| 全地無一個能比得伊；伊受造做無驚惶ê。
約伯記 41 34| 見若高大ê伊看輕伊；伊tī一切驕傲ê族類做王。
約伯記 42 1| 約伯應耶和華講，
約伯記 42 2| 我知你萬事lóng能，你ê旨意lóng bōe阻擋得。
約伯記 42 3| Chit-ê無知來蓋密所議論ê，是是誰 ah？所以我有講出我所無明ê，就是我所想bōe出ê奇妙，我所m̄知。
約伯記 42 4| 求你聽，我beh講，我問你，你應我。
約伯記 42 5| 我前耳孔聽見你，taⁿ我ê目睭看見你；
約伯記 42 6| 所以我家己厭惡，tī塵埃kap火灰ê中間反悔。
約伯記 42 7| 耶和華對約伯講chiah-ê話以後，耶和華就對Thê-bān人Í-lī-hoat講，我ê受氣對你kap你兩個朋友發起來，因為lín議論我，無講合理ê話，親像我ê奴僕約伯所講ê。
約伯記 42 8| Taⁿ lín tio̍h為本身取七隻牛káng，七隻羊káng，到我ê奴僕約伯hia，為本身獻燒祭；我ê奴僕約伯beh替lín祈禱；因為我beh接納伊，免得我照lín ê愚戇來款待lín；因為lín議論我，無講合理ê話，親像我ê奴僕約伯所講ê。
約伯記 42 9| Tùi án-ni， Thê-bān人Í-lī-hoat，Su-a人Pí-le̍k-ta̍t，Ná-má人Só-hoat，照耶和華所命令in-ê去行；耶和華也接納約伯。
約伯記 42 10| 約伯替伊ê朋友祈禱ê時，耶和華就hō͘伊ê景況復原；koh耶和華賞賜約伯比以前所有ê加倍。
約伯記 42 11| Hit時伊ê眾兄弟、姊妹，kap以前相識ê人lóng來見伊，tī伊ê厝相kap食，為tio̍h耶和華所降落tī伊一切ê災厄，lóng悲傷來安慰伊；ta̍k人送伊一塊銀，ta̍k人送伊一個金環。
約伯記 42 12| Án-ni耶和華賜福約伯ê尾景贏過伊ê起頭；伊有羊一萬四千，駱駝六千，牛一千對，驢母一千。
約伯記 42 13| 伊也有七個kiáⁿ，三個cha-bó͘-kiáⁿ。
約伯記 42 14| 伊kā大cha-bó͘-kiáⁿ名叫Iâ-bí-má，第二個名叫Ki-sé-a，第三個名叫Ki-liân-hap-phok。
約伯記 42 15| Thong hit所在ê婦女，chhē無親像約伯ê cha-bó͘-kiáⁿ hiah-nih súi；in ê老父hō͘ in tī兄弟中得tio̍h產業。
約伯記 42 16| Chit-tia̍p以後，約伯koh食一百四十歲，得tio̍h看見伊ê kiáⁿ，伊ê孫，到四代。
約伯記 42 17| Án-ni約伯年歲老，日子滿，就死。
詩篇 1 1| 無行pháiⁿ人ê計謀，　　無khiā罪人ê路，　　無坐侮慢ê人ê位，chit號人有福氣。
詩篇 1 2| 伊所歡喜ê就是耶和華ê律法；　　暝日三思ê，也是伊ê律法；
詩篇 1 3| 伊beh親像樹栽tī溪邊，　　照時結果子，　　伊ê葉也bōe乾去；　　伊所做ê一盡興通。
詩篇 1 4| Pháiⁿ人m̄是án-ni；　　是親像粗糠hō͘風吹散。
詩篇 1 5| 所以tī審判，pháiⁿ人khiā-bōe-tiâu；　　罪人tī義人ê會中，亦是án-ni。
詩篇 1 6| 因為耶和華知義人ê路，　　若是pháiⁿ人ê路會滅無。
詩篇 2 1| 列邦啥事喧嘩，　　眾百姓啥事計謀空空ê事？
詩篇 2 2| 世上ê君王khiā起來，　　掌權柄ê相kap議論，　　Beh抵敵耶和華，也抵敵伊ê受抹油ê。
詩篇 2 3| 講，咱tio̍h chhoah斷in ê綑縛，　　Hiat-ka̍k in ê索。
詩篇 2 4| 坐tī天頂ê beh笑，　　主beh藐視in。
詩篇 2 5| Hit時伊beh tī伊ê受氣中來對伊講，　　Tī伊ê大受氣來hō͘ in驚。
詩篇 2 6| 主講，我已經設立我ê王，　　Tī錫安，我ê聖山。
詩篇 2 7| 我beh傳聖旨，　　耶和華bat kā我講，你是我ê kiáⁿ，　　我今á日生你。
詩篇 2 8| 你求我，我就將列邦hō͘你做基業；　　將地ê極頭hō͘你做產業。
詩篇 2 9| 你beh用鐵柺phah破in；　　Beh kòng碎in親像燒磁人ê磁器。
詩篇 2 10| Taⁿ lín列王tio̍h有智慧；　　Lín世上ê審判官tio̍h受警戒。
詩篇 2 11| Tio̍h用敬畏來服事耶和華，　　Tio̍h用驚惶來歡喜。
詩篇 2 12| Tio̍h用嘴chim聖Kiáⁿ，驚了伊受氣，lín就滅無tī路中。　　因為伊ê受氣beh緊緊發出。　　凡若óa靠伊ê，lóng是有福氣ê人。
詩篇 3 1| 大衛閃避伊ê kiáⁿ Ap-sa-liông ê時，來做ê詩。1) 耶和華ah，我ê對敵chiah-nih chōe！　　Chōe-chōe人起來攻擊我。
詩篇 3 2| Chōe-chōe人議論我講，　　伊無thang得tio̍h上帝ê拯救。[Sè-la̍h]]
詩篇 3 3| 總是，耶和華，你是我四圍ê藤牌；　　是我ê榮光；koh是hō͘我ê頭kia̍h高ê。
詩篇 3 4| 我用我ê聲求叫耶和華，　　伊tùi伊ê聖山應我。[Sè-la̍h]]
詩篇 3 5| 我倒teh，我睏；我精神，　　因為耶和華lóng保護我。
詩篇 3 6| 雖然千萬人起來，圍纍攻擊我，　　我亦無驚。
詩篇 3 7| 耶和華ah，求你起來；　　我ê上帝ah，求你拯救我，　　因為你siàn我一切對敵ê嘴phóe，　　Phah折pháiⁿ人ê嘴齒。
詩篇 3 8| 拯救屬tī耶和華；　　願你賜福你ê百姓。[Sè-la̍h]
詩篇 4 1| 大衛ê詩，交hō͘樂官；用絲絃ê樂器。1) 顯明我ê義ê上帝ah，　　我求叫ê時，求你應我。　　我tī困苦ê中間，你bat hō͘我寬闊。　　Taⁿ求你憐憫我，來聽我ê祈禱。
詩篇 4 2| Lín chiah-ê上等人ah，將我ê榮光變做凌辱，beh到tī時？　　Lín意愛空虛，chhiau-chhē無影跡，beh到tī時？[Sè-la̍h]
詩篇 4 3| Lín tio̍h知耶和華已經分別敬虔ê人做伊家己ê。　　我求叫耶和華，伊beh聽我。
詩篇 4 4| Lín tio̍h驚惶，m̄-thang犯罪；　　Tī眠床裡，心tio̍h三思，亦tio̍h肅靜。[Sè-la̍h]
詩篇 4 5| Tio̍h獻義ê祭，　　亦tio̍h óa靠耶和華。
詩篇 4 6| Chōe-chōe人講，Chī-chūi會指示阮甚麼好處？　　耶和華ah，求你用你ê面ê光來照阮。
詩篇 4 7| 你hō͘我心內有歡喜，　　贏過人得tio̍h chōe-chōe五穀kap新酒ê時。
詩篇 4 8| 我beh安然倒teh睏，　　因為只有耶和華你hō͘我安穩khiā起。
詩篇 5 1| 大衛ê詩，交hō͘樂官；用pûn ê樂器。1) 耶和華ah，求你àⁿ耳孔聽我ê話。　　鑑察我ê心思。
詩篇 5 2| 我ê王，我ê上帝ah，求你àⁿ落聽我求叫ê聲：　　因為我ǹg你祈禱。
詩篇 5 3| 耶和華ah，早起時你會聽我ê聲；　　早起時我beh對你排列我ê心意，續beh瞭望。
詩篇 5 4| 因為你m̄是歡喜罪惡ê上帝；　　Pháiⁿ-ê bōe得thang kap你同khiā起。
詩篇 5 5| 驕傲ê人bōe能khiā tī你ê面前；　　做pháiⁿ ê人lóng是你所怨恨。
詩篇 5 6| 講白賊ê，你beh滅in；　　Ài thâi人kap奸詭ê，lóng是耶和華所厭惡。
詩篇 5 7| 論到我，我beh憑你豐盛ê慈愛入你ê厝；　　我beh chûn敬畏你ê心，ǹg你ê聖殿來敬拜。
詩篇 5 8| 耶和華ah，求你因為我ê對敵，憑你ê公義chhōa我；　　Hō͘你ê路tī我ê面前正直。
詩篇 5 9| 因為in ê嘴無老實；　　In ê心惡毒滿滿；　　In ê嚨喉是開開ê墓；　　In用舌諂媚人。
詩篇 5 10| 上帝ah，求你定in ê罪；　　Hō͘ in tùi家己ê計謀跋倒。　　In ê罪過真chōe，願你將in趕出；　　因為in背叛你。
詩篇 5 11| 見若óa靠你ê，願in歡喜；願in永永歡喜出聲；　　因為你庇佑in。　　Koh願hiah-ê疼惜你ê名ê人，lóng tiàm-tī你來歡喜。
詩篇 5 12| 因為你beh賜福hō͘義人；　　耶和華ah，你beh用恩惠，親像藤牌，四面圍伊。
詩篇 6 1| 大衛ê詩，交hō͘樂官；用絲絃ê樂器；調用第八。1) 耶和華ah，m̄-thang tī你ê受氣中責備我，　　亦m̄-thang tī你大受氣中譴責我。
詩篇 6 2| 耶和華ah，求你可憐我，因為我衰lám；　　耶和華ah，求你醫治我，因為我ê骨頭ngia̍uh-ngia̍uh-chhoah。
詩篇 6 3| 我ê心大大驚惶；　　耶和華ah，你beh到tī時chiah救我？
詩篇 6 4| 耶和華ah，求你oa̍t倒tńg救我ê性命；　　為tio̍h你ê慈愛來救我。
詩篇 6 5| 因為死無ê中間，無記念你；　　陰府ê中間，是誰感謝你？
詩篇 6 6| 我因為haiⁿ-haiⁿ-chhan來厭倦；　　我ta̍k-mî流目屎，淹我ê眠床，　　濕透我ê褥á。
詩篇 6 7| 我因為憂悶，目睭phah-pháiⁿ；　　Koh因為我一切ê對敵，來目睭花。
詩篇 6 8| Lín一切做pháiⁿ ê人，tio̍h離開我；　　因為耶和華聽見我啼哭ê聲。
詩篇 6 9| 耶和華有聽我ê懇求；　　耶和華beh接納我ê祈禱。
詩篇 6 10| 我ê對敵lóng beh見笑，大大驚惶；　　In beh退倒tńg，忽然見笑。
詩篇 7 1| 大衛指便雅憫人Kó͘-si̍t ê話，ǹg耶和華唱歌；調用Si-kai-un。1) 耶和華我ê上帝ah，我óa靠你；　　求你救我脫離一切追趕我ê人，救我出來。
詩篇 7 2| 驚了伊親像獅，拆裂我；　　拆到碎碎，無拯救我ê。
詩篇 7 3| 耶和華我ê上帝ah，我若行chit-ê；　　若有罪惡tī我ê手；
詩篇 7 4| 我若用pháiⁿ報hit-ê kap我和好ê人；　　(其實連hit-ê無緣故kap我做對敵ê人，我亦有救伊；)
詩篇 7 5| 就chhut-chāi對敵追jip我，到jip-tio̍h；　　將我ê性命踏tī土腳，將我ê榮光hē tī土粉。[Sè-la̍h]
詩篇 7 6| 耶和華ah，求你tī你ê受氣中起來，　　Peh起來khiā，抵擋我ê對敵ê大受氣，　　求你為tio̍h我來醒，照你所定tio̍h來審判。
詩篇 7 7| 願列邦ê會圍你；　　願你倒tńg tī高位tī in ê頂面。
詩篇 7 8| 耶和華審判眾百姓；　　耶和華ah，求你判斷我，照我ê義kap我心內ê正直。
詩篇 7 9| 願pháiⁿ人ê pháiⁿ到chia soah，義人你hō͘伊khiā在；　　因為公義ê上帝鑑察人ê心腸。
詩篇 7 10| 我ê藤牌在tī上帝，　　伊拯救心內正直ê人。
詩篇 7 11| 上帝是公義ê審判司；　　亦是日日發出受氣ê上帝。
詩篇 7 12| 人若m̄反悔，伊beh磨伊ê刀；　　伊有張伊ê弓，備辦便便。
詩篇 7 13| 伊備辦會hō͘人死ê ke-si，　　伊所射ê箭是火箭。
詩篇 7 14| 你看，pháiⁿ人圖謀奸惡，　　懷孕毒害，生出虛假。
詩篇 7 15| 伊開窟，掘hō͘伊深；　　竟然跋落tī伊所開ê陷坑。
詩篇 7 16| 伊ê毒害beh 倒tńg到伊ê頭殼；　　伊ê強暴beh落tī伊ê頭殼頂。
詩篇 7 17| 我beh照耶和華ê公義感謝伊；　　Koh o-ló至koân耶和華ê名。
詩篇 8 1| 大衛ê詩，交hō͘樂官，用Ka-te̍k ê樂器；1) 耶和華阮ê主ah，　　你ê名tī全地到chiah高大！　　你將你ê榮光排設tī天裡。
詩篇 8 2| 你因為你ê對敵ê緣故，tùi嬰á kap食奶ê ê嘴，建立能力；　　Beh hō͘對敵kap報冤ê靜靜。
詩篇 8 3| 我看你ê天，你ê手所造ê，　　Kap你所排列ê月kap星；
詩篇 8 4| 世間人是甚麼，你siàu念伊？　　人ê kiáⁿ是甚麼，你眷顧伊？
詩篇 8 5| 你hō͘伊比天使釐á khah輸，　　Koh賞賜伊榮光尊貴做冕旒。
詩篇 8 6| 你設立伊管理你ê手所造ê，　　Hē萬物tī伊ê腳下；
詩篇 8 7| 就是一切ê羊kap牛，　　山野ê走獸；
詩篇 8 8| 天中ê鳥，海內ê魚，　　Kap見若經過海裡ê路ê，lóng hē tī伊ê腳下。
詩篇 8 9| 耶和華，阮ê主ah，　　你ê名tī全地到hiah高大！
詩篇 9 1| 大衛ê詩，交hō͘樂官，調用Bō͘-la̍h-piān。1) 我beh全心感謝耶和華；　　我beh報揚你一切奇妙ê所做。
詩篇 9 2| 我beh在tī你歡喜快樂；　　至koânê ah，我beh o-ló你ê名。
詩篇 9 3| 我ê對敵oa̍t-tńg身退去ê時，　　就tī你ê面前跋倒滅無。
詩篇 9 4| 你已經替我伸冤，替我辯明；　　你坐tī寶座，照公義審判。
詩篇 9 5| 你有責備列邦，你有滅無pháiⁿ人，　　你有擦滅in ê名到永遠。
詩篇 9 6| 對敵到結局，受荒廢到永遠；　　你毀壞in ê城；連in ê記念亦無去。
詩篇 9 7| 獨獨耶和華坐位到永遠；　　伊已經ūi審判，安置伊ê寶座。
詩篇 9 8| 伊beh照公義審判世界，　　照正直判斷眾百姓。
詩篇 9 9| 耶和華koh beh做受壓迫ê人ê高台，　　Tī患難ê時ê高台。
詩篇 9 10| Bat你ê名ê人beh óa靠你；　　因為，耶和華，你bē-bat棄sak chhē你ê人。
詩篇 9 11| Tio̍h o-ló khiā起錫安ê耶和華，　　將伊所行ê報揚tī眾百姓ê中間。
詩篇 9 12| 因為hit-ê查辦命案ê記得in；　　無bōe記得困苦人ê哀求。
詩篇 9 13| 耶和華ah，求你憐憫我；　　你是tùi死門救我起來ê，　　Tio̍h鑑察hiah-ê怨恨我ê人所hō͘我tú-tio̍h ê苦難。
詩篇 9 14| Thang hō͘我講起你一切ê好名聲；　　我beh tī錫安城ê門，　　為tio̍h你ê救恩來歡喜。
詩篇 9 15| 列邦陷落tī in所開ê陷坑；　　In ê腳纏tī in暗靜設ê羅網。
詩篇 9 16| 耶和華已經顯明家己，伊已經行審判；　　Pháiⁿ人hō͘家己ê手所做ê纏tio̍h。[Hi-kai-un, Sè-la̍h]
詩篇 9 17| Pháiⁿ人beh歸tī陰府，　　Bōe記得上帝ê列邦亦beh án-ni。
詩篇 9 18| 因為sòng-hiong人的確無永遠hō͘上帝bōe記得，　　困苦ê人ê ǹg望，的確bōe永永無去。
詩篇 9 19| 耶和華ah，求你起來，m̄-thang容允人khah贏；　　願列邦tī你ê面前受審判。
詩篇 9 20| 耶和華ah，求你hō͘ in驚惶；　　願列邦知家己不過是人nā-tiāⁿ。[Sè-la̍h]
詩篇 10 1| 耶和華ah，你啥事遠遠teh khiā？　　Tī患難ê時，你啥事tiàm密？
詩篇 10 2| Pháiⁿ人tī驕傲ê中間，追jip困苦ê人真緊急，　　願in陷落tī家己所設ê計謀。
詩篇 10 3| Pháiⁿ人誇口伊ê心所ài，　　貪心ê棄sak耶和華，koh侮慢伊。
詩篇 10 4| Pháiⁿ人面tài驕傲，講，伊無beh究勘；　　伊所想ê lóng掠做無上帝。
詩篇 10 5| 見若伊所行ê常常穩當；　　你ê審判pôaⁿ過伊ê gán-kài；　　論到伊一切ê對敵，伊lóng藐視in。
詩篇 10 6| 伊心內講，我的確bōe搖choah，代代bōe tú-tio̍h災難。
詩篇 10 7| 伊ê嘴滿滿咒罵，奸詐，欺壓；　　伊ê舌下惡毒，虛假。
詩篇 10 8| 伊tī鄉村埋伏ê所在坐teh；　　伊tī隱密ê所在害死無罪ê人，　　伊ê目睭暗靜直直siòng無依óa ê人。
詩篇 10 9| 伊埋伏tī暗靜ê所在，親像獅bih tī伊ê穴；　　伊埋伏beh掠sòng-hiong人；　　用網圍sòng-hiong人，來掠tio̍h伊。
詩篇 10 10| 伊屈身仆teh，　　無依óa ê人就倒tī伊jiáu-gê-ê下面。
詩篇 10 11| 伊心內講，上帝bōe記得；　　掩伊ê面；永遠無看見。
詩篇 10 12| 耶和華ah，求你起來；上帝ah，kia̍h起你ê手；　　M̄-thang bōe記得sòng-hiong人。
詩篇 10 13| Pháiⁿ人啥事藐視上帝，　　心內講，你無beh根究？
詩篇 10 14| 你已經看見；　　因為惡毒怨妒，你lóng鑑察，　　Beh用你ê手報應；　　無依óa ê人，將本身交代你；　　你是幫贊無父ê kiáⁿ-ê。
詩篇 10 15| 願你phah折pháiⁿ人ê手骨；　　論到惡人，願你根究伊ê pháiⁿ到徹底。
詩篇 10 16| 耶和華做王，tùi永遠到永遠；　　列邦人tùi伊ê地lóng滅無。
詩篇 10 17| 耶和華ah，謙卑ê人ê心願，你已經聽見；　　你beh備辦in ê心，你beh àⁿ耳孔來聽。
詩篇 10 18| Beh替無父ê kiáⁿ，以及受壓迫ê人，伸冤。　　Hō͘世間人無koh háng-hoah人。
詩篇 11 1| 大衛ê詩，交hō͘樂官。1) 我是óa靠耶和華；　　Lín啥事tùi我ê神魂講，　　你tio̍h親像鳥，飛去lín ê山。
詩篇 11 2| 看ah，pháiⁿ人張弓，　　安in ê箭tī弓絃，　　Beh暗靜射心內正直ê人。
詩篇 11 3| 地基若倒壞，　　義人iáu會做甚麼？
詩篇 11 4| 耶和華tī伊ê聖殿，　　耶和華ê寶座tī天裡；　　伊ê目睭teh看，伊ê目睭鑑察世間人。
詩篇 11 5| 耶和華試驗義人，　　獨獨pháiⁿ人kap ài強暴ê，伊ê心怨恨伊。
詩篇 11 6| 伊beh將羅網拋tī pháiⁿ人ê身上；　　有火燄、琉磺，kap熱熱ê風，做in杯中ê份額。
詩篇 11 7| 因為耶和華是公義；伊歡喜公義。　　正直ê人beh見tio̍h伊ê面。
詩篇 12 1| 大衛ê詩，交hō͘樂官；調用第八。1) 耶和華ah，求你拯救；因為虔誠ê人絕lah；　　世間人ê中間，忠信ê人無lah。
詩篇 12 2| 人人kap厝邊講白賊；　　用諂媚ê嘴唇，kap兩樣ê心來講話。
詩篇 12 3| 耶和華beh割斷諂媚ê嘴唇，以及講大話ê舌。
詩篇 12 4| In bat講，阮beh用舌來khah贏；　　阮ê嘴唇是阮ê；是誰會做阮ê主ah？
詩篇 12 5| 耶和華講，因為困苦ê人ê冤枉，kap sòng-hiong人ê吐氣，   我taⁿ beh起來，安置伊tī伊所切切欣慕穩當ê所在。
詩篇 12 6| 耶和華ê話是純全清氣ê話；   親像銀tī土ê爐鍛鍊，鍛過七pái。
詩篇 12 7| 耶和華ah，你beh保護in，   Beh庇佑in，永遠脫離chit世代ê人。
詩篇 12 8| 不重用人高升tī世間人ê中間，   就pháiⁿ人ta̍k所在teh行遊。
詩篇 13 1| 大衛ê詩，交hō͘樂官。1) 耶和華ah，你bōe記得我，beh jōa久ah？到永遠mah？　　你掩面m̄看我，beh jōa久ah？
詩篇 13 2| 我ê心神想來想去，我ê心thong日憂苦，beh到jōa久ah？　　我ê對敵高升贏過我beh到jōa久ah？
詩篇 13 3| 耶和華我ê上帝ah，求你看顧我，聽我；　　Hō͘我ê目睭光明；驚了我睏到死；
詩篇 13 4| 驚了我ê對敵講，我khah贏伊；　　驚了我ê仇讎tī我搖choah ê時來歡喜。
詩篇 13 5| 總是我óa靠你ê慈愛；　　我ê心因為你ê拯救來快樂。
詩篇 13 6| 我beh唱歌o-ló耶和華；　　因為伊用大恩款待我。
詩篇 14 1| 大衛ê詩，交hō͘樂官。1) 戇人心內講，無有上帝。　　In thàn邪惡，行可惡ê事；　　無一人行好。
詩篇 14 2| 耶和華tùi天àⁿ落看世間人，　　Beh看有明理ê，　　有chhē求上帝ê á無。
詩篇 14 3| In lóng歪chhoa̍h，一概變做污穢；　　無人行好，連一個亦無。
詩篇 14 4| 做pháiⁿ ê人kiám lóng bōe曉得mah？　　In吞食我ê百姓親像食餅，　　亦無求叫耶和華。
詩篇 14 5| In tī-hia大大驚惶；　　因為上帝tī義人ê族類中。
詩篇 14 6| Lín hō͘ sòng-hiong人ê計謀變做見笑，　　總是耶和華做伊逃閃ê所在。
詩篇 14 7| 願以色列ê拯救tùi錫安出！　　耶和華救伊受掠ê百姓倒tńg來，　　Hit時雅各beh快樂，以色列beh歡喜。
詩篇 15 1| 大衛ê詩。1) 耶和華ah，是誰會寄腳tī你ê布棚？　　Chī-chūi會khiā起tī你ê聖山？
詩篇 15 2| 就是所行正直，所做公義，　　心內講誠實ê人。
詩篇 15 3| 伊無用舌加誣人，　　無pháiⁿ款待朋友，　　人譭謗厝邊，伊無四界謠。
詩篇 15 4| 伊ê目睭看輕匪類，　　尊重敬畏耶和華ê人。　　伊chiù-chōa，雖bóng家己刻虧，亦無變換。
詩篇 15 5| 伊銀借人無為tio̍h利息；　　無受pò͘賂來害無罪ê；　　行chit號事ê人永永無搖choah。
詩篇 16 1| 大衛金ê詩。1) 上帝ah，求你保護我；因為我óa靠你。
詩篇 16 2| 我ê靈ah，你bat對耶和華講，你是我ê主，　　你以外，我無福氣。
詩篇 16 3| 論到地上聖ê百姓，　　In是極其好，是我所深深歡喜ê。
詩篇 16 4| 用別ê神替換耶和華ê，in ê憂苦beh ná加添；　　In獻tiān-血ê祭，我無beh獻；　　我ê嘴唇亦m̄提起in ê名。
詩篇 16 5| 耶和華是我ê產業，kap我杯中ê份額；　　我所應得ê，你kā我顧守。
詩篇 16 6| 所量hō͘我ê地，是tī真súi ê所在；　　我ê產業實在真好。
詩篇 16 7| 我beh o-ló hit-ê教示我ê耶和華；　　暝時我ê心腸亦指點我。
詩篇 16 8| 我常常敬奉耶和華tī我ê面前；　　因為伊tī我ê chiàⁿ-pêng，我就無搖choah。
詩篇 16 9| 因為án-ni我ê心歡喜，我ê神快樂；　　我ê肉身亦beh安然khiā起。
詩篇 16 10| 因為你無將我ê靈魂放下tī陰間；　　亦無hō͘你ê聖ê tú-tio̍h朽爛。
詩篇 16 11| 你beh將活命ê路指示我；　　Tī你ê面前有滿足ê歡喜；　　Tī你ê chiàⁿ手有永遠ê快樂。
詩篇 17 1| 大衛ê祈禱。1) 耶和華ah，求你聽公義，留心聽我ê求叫；　　我ê祈禱m̄是tùi奸詐ê嘴唇出；求你àⁿ耳孔來聽。
詩篇 17 2| 願我ê判詞tùi你ê面前發出，　　願你ê目睭鑑察正直。
詩篇 17 3| 你已經試驗我ê心，你tī暝時鑑察我；　　你鍛鍊我，無chhē-tio̍h甚麼；　　我立志，hō͘我ê嘴無有過失。
詩篇 17 4| 論到人ê行做，我thàn你所講ê話，　　家己謹守，無行強惡人ê路。
詩篇 17 5| 我ê腳定定行你ê路，　　我ê腳bē-bat踏chhū。
詩篇 17 6| 上帝ah，論到我，我bat求叫你，因為你beh 應我；　　求你àⁿ耳孔聽我ê話。
詩篇 17 7| 求你顯明你各樣ê仁慈，你是用chiàⁿ手救óa靠你ê人，　　脫離hiah-ê起來攻擊in-ê。
詩篇 17 8| 求你保護我親像保護目睭仁，　　將我蓋密tī你ê翼下。
詩篇 17 9| Hō͘我脫離hiah-ê搶劫我ê pháiⁿ人，　　就是圍困我，beh害我性命ê對敵。
詩篇 17 10| In hō͘家己ê油包密；　　In ê嘴講驕傲ê話。
詩篇 17 11| In現在圍困阮ê腳步；　　In注目beh chhia倒阮tī地裡。
詩篇 17 12| In親像獅siàu想beh咬物；　　Koh親像猛ê獅á-thûn bih tī暗密ê所在。
詩篇 17 13| 耶和華ah，求你起來，抵擋對敵；　　將伊打倒；　　用你ê刀救我ê性命脫離pháiⁿ人。
詩篇 17 14| 耶和華ah，用你ê手救我脫離世間人；　　脫離hiah-ê tī 今生有福份ê世間人。　　你將你ê財寶充滿in ê腹肚；　　In有kiáⁿ兒到心滿意足；　　將其餘ê財物留hō͘ in ê嬰á。
詩篇 17 15| 論到我，我beh tī義ê中間看見你ê面；　　我睏醒ê時，看見你ê形容，就心滿意足。
詩篇 18 1| 耶和華ê奴僕大衛ê詩；交hō͘樂官。Tng耶和華救伊脫離一切ê對敵，kap掃羅ê手ê日，伊對耶和華念chit-ê詩ê話；講，1)	耶和華我ê氣力ah，我疼你。
詩篇 18 2| 耶和華是我ê山巖，我ê山寨，我ê救主；　　我ê上帝，我ê石磐，我beh óa靠伊；　　伊是我ê藤牌，是救我ê角，是我ê高台。
詩篇 18 3| 我beh求叫應該o-ló ê耶和華；　　我就得tio̍h救脫離我ê對敵。
詩篇 18 4| 死無ê索纏我，　　匪類ê大水hō͘我驚。
詩篇 18 5| 陰間ê索圍困我，　　死無ê羅網臨到我。
詩篇 18 6| 我tī苦難中祈求耶和華，　　對我ê上帝求叫；　　伊tùi伊ê殿內聽我ê聲，　　我tī伊ê面前所求ê入tī伊ê耳孔。
詩篇 18 7| 因為伊受氣，地就搖koh choah；　　山ê地基亦振動搖choah。
詩篇 18 8| Tùi伊ê鼻孔chhèng出煙，　　Tùi伊ê嘴內發出火，　　土炭tùi án-ni to̍h。
詩篇 18 9| 伊hō͘天垂落低，本身臨到，　　伊ê腳下烏暗暗。
詩篇 18 10| 伊騎ki-lō͘兵teh飛；　　伊用風ê翼緊緊飛。
詩篇 18 11| 伊用烏暗做bih身ê所在，做帳房來圍伊；　　就是水ê烏暗，空中ê密雲。
詩篇 18 12| 因為伊頭前ê光，就伊ê密雲行過去，　　有雹kap to̍h ê土炭。
詩篇 18 13| 耶和華tī天裡起雷，　　至koânê出伊ê聲；　　有雹kap to̍h ê土炭。
詩篇 18 14| 伊射出伊ê箭，hō͘對敵四散；　　發出chōe-chōe sih-nà，hō͘ in擾亂。
詩篇 18 15| 耶和華ah，你ê責備一下發，　　你ê鼻孔ê氣一下出，　　水底就出現，　　大地ê根基亦露現。
詩篇 18 16| 伊tùi頂面伸手khiú我，　　牽我出大水ê中間。
詩篇 18 17| 伊救我脫離我猛ê對敵，　　以及hiah-ê怨恨我ê人；　　因為in比我khah強。
詩篇 18 18| 我tú-tio̍h災難ê日，in來攻擊我；　　總是耶和華是我所óa靠ê。
詩篇 18 19| 伊亦chhōa我到開闊ê所在，　　伊救我，因為伊歡喜我。
詩篇 18 20| 耶和華照我ê義報答我；　　照我手ê清氣報賞我。
詩篇 18 21| 因為我遵守耶和華ê道路，　　Bē-bat做pháiⁿ，離開我ê上帝。
詩篇 18 22| 伊ê法律lóng tī我ê面前；　　伊ê禮儀，我bē-bat棄sak。
詩篇 18 23| 我tī伊ê面前做完全，　　我亦保守家己，離開我ê罪惡。
詩篇 18 24| 所以耶和華報賞我，是照我ê義；　　亦是照我tī伊ê目睭前，我手ê清氣。
詩篇 18 25| 慈愛ê人，你用慈愛款待伊；　　完全ê人，你用完全款待伊；
詩篇 18 26| 清氣ê人，你用清氣款待伊；　　乖僻ê人，你用彎曲款待伊。
詩篇 18 27| 因為困苦ê百姓，你beh救伊；　　自高ê目睭，你beh hō͘伊hê落去。
詩篇 18 28| 因為你beh點to̍h我ê燈；　　耶和華我ê上帝beh照光我ê暗。
詩篇 18 29| 因為我óa靠你，衝入軍隊，　　Óa靠我ê上帝跳過牆。
詩篇 18 30| 論到上帝，伊ê路是完全；　　耶和華ê話是過鍛鍊ê；　　見若óa靠伊ê，伊就做in ê藤牌。
詩篇 18 31| 因為耶和華以外，是誰是上帝？　　阮ê上帝以外，是誰是石磐？
詩篇 18 32| 就是hit-ê用氣力hâ我ê腰，　　Hō͘我ê路完全ê上帝。
詩篇 18 33| 伊hō͘我ê腳親像鹿母ê腳，　　Koh安置我tī我高ê所在。
詩篇 18 34| 伊教示我ê手gâu交戰，　　致到我ê手骨能開銅ê弓。
詩篇 18 35| 你用你救恩ê藤牌hō͘我；　　你用chiàⁿ手扶持我；　　你ê溫和hō͘我最大。
詩篇 18 36| 你hō͘我所踏ê地開闊；　　我ê腳bē-bat踏chhū。
詩篇 18 37| 我beh追我ê對敵，亦beh jip-tio̍h in；　　In iáu未滅無ê事先，我無beh 倒tńg。
詩篇 18 38| 我beh phah in thiám-thiám，致到in bōe起來；　　In beh倒tī我ê腳下。
詩篇 18 39| 因為你bat用氣力hâ我ê腰，hō͘我gâu交戰；　　你hō͘ hiah-ê起來攻擊我ê，lóng降服tī我ê下面。
詩篇 18 40| 你亦hō͘我ê對敵oa̍t-tńg身逃走；　　Hō͘我能剿滅hiah-ê怨恨我ê人。
詩篇 18 41| In求叫，亦無人救in；　　就求叫耶和華，伊亦無應。
詩篇 18 42| 我搥in到碎碎，親像風吹ê土粉；　　Piàⁿ出in，親像街路ê土糜。
詩篇 18 43| 你救我脫離百姓ê相爭；　　你設立我做列邦ê頭；　　我本然m̄-bat ê百姓beh服事我；
詩篇 18 44| In一下聽見我ê名就beh順thàn我；　　異邦ê人beh投降我。
詩篇 18 45| 異邦人beh衰退，　　驚惶ngia̍uh-ngia̍uh-chhoah，出in ê營寨。
詩篇 18 46| 耶和華是活ê，願我ê石磐得tio̍h o-ló；　　願救我ê上帝得tio̍h升高。
詩篇 18 47| Chit-ê上帝就是hit-ê kā我伸冤，　　Hō͘眾百姓降服tī我ê下面ê。
詩篇 18 48| 伊救我脫離我ê對敵，　　你將我舉起khah高hiah-ê起來攻擊我ê；　　你救我脫離強暴ê人。
詩篇 18 49| 耶和華ah，因為án-ni我beh tī列邦中感謝你；　　唱歌o-ló你ê名。
詩篇 18 50| 耶和華賞賜極大ê救恩，hō͘伊所設立ê王；　　施出慈愛hō͘伊受抹油ê，　　就是hō͘大衛kap伊ê後裔，直到永遠。
詩篇 19 1| 大衛ê詩；交hō͘樂官。1) Chiah-ê天講起上帝ê榮光，　　穹蒼報揚伊ê手所做ê。
詩篇 19 2| Chit日tùi hit日發出言語，　　Chit暝tùi hit暝傳出知識。
詩篇 19 3| 無言無語；　　In ê聲無thang聽見。
詩篇 19 4| In ê準繩遍tī天下，　　In ê言語到tī地極。　　上帝tī in中間為tio̍h日頭安置帳房。
詩篇 19 5| 日頭親像新kiáⁿ婿出伊ê房，　　亦親像猛勇ê人歡喜走伊ê路。
詩篇 19 6| 伊tùi天ê chit-pêng出，　　Se̍h到天ê hit-pêng；　　無一項物khǹg密，無得tio̍h伊ê熱氣。
詩篇 19 7| 耶和華ê律法齊全，能hō͘人ê心神活起來；　　耶和華ê干證確實，能hō͘戇人有智慧。
詩篇 19 8| 耶和華ê教示正直，能hō͘人ê心歡喜；　　耶和華ê命令清潔，能hō͘人ê目睭光明。
詩篇 19 9| 敬畏耶和華ê道理是清氣，永遠存在；　　耶和華ê判斷真實，一概是公義。
詩篇 19 10| 比金，比chōe-chōe好金，khah thang欣慕；　　比蜜，比蜂房滴落來ê蜜khah甜。
詩篇 19 11| Koh你ê奴僕tùi chiah-ê受警戒；　　守chiah-ê有大賞賜。
詩篇 19 12| Chī-chūi會知伊ê失錯ah？　　求你除去我暗靜ê過失。
詩篇 19 13| 求你阻止你ê奴僕，無故意犯罪；　　M̄准hit-ê罪惡管轄我；　　我就完全，免犯大罪。
詩篇 19 14| 耶和華我ê石磐，救贖我ê主ah；　　願我ê嘴所講ê，心所想ê，tī你ê面前得tio̍h接納。
詩篇 20 1| 大衛ê詩；交hō͘樂官。1) 願耶和華tī患難ê日聽你；　　願雅各ê上帝ê名安置你tī高ê所在；
詩篇 20 2| Tùi聖所幫贊你，　　Tùi錫安扶持你。
詩篇 20 3| 記念你一切所獻ê，　　接納你ê燒祭。[Sè-la̍h]
詩篇 20 4| 照你ê心所ài-ê hō͘你，　　成你一切ê計畫。
詩篇 20 5| 阮beh因為你ê救恩來唱歌；　　阮beh奉阮ê上帝ê名來khiā旗。　　願耶和華成你一切所求ê。
詩篇 20 6| Taⁿ我知耶和華救伊受抹油ê，　　Beh對伊聖ê天聽伊；　　用伊chiàⁿ手ê氣力救伊。
詩篇 20 7| 有人óa靠車，有人óa靠馬；　　獨獨阮beh講起耶和華阮上帝ê名。
詩篇 20 8| In仆落跋倒；　　阮就起來khiā在在。
詩篇 20 9| 求耶和華拯救；　　阮求叫ê時，願王聽阮。
詩篇 21 1| 大衛ê詩；交hō͘樂官。1) 耶和華ah，王beh因為你ê氣力來歡喜。　　因為你ê拯救，伊ê快樂怎樣ê大！
詩篇 21 2| 伊ê心所ài-ê，你已經hō͘伊；　　伊ê嘴所求ê，你無m̄允伊。[Sè-la̍h]
詩篇 21 3| 因為你用大福氣迎接伊，　　用好金ê冕旒戴tī伊ê頭殼。
詩篇 21 4| 伊對你求活命，你就hō͘伊；　　就是長歲壽到tī永遠。
詩篇 21 5| 伊因為你ê拯救，有大榮光；　　你koh將尊貴威嚴hē tī伊ê身上。
詩篇 21 6| 你hō͘伊有大福氣，到tī永遠；　　Koh hō͘伊tī你ê面前歡喜快樂。
詩篇 21 7| 因為王óa靠耶和華；　　Tī至koânê ê慈愛無致到搖choah。
詩篇 21 8| 你ê手beh chhē-tio̍h你一切ê對敵；　　你ê chiàⁿ手beh chhē-tio̍h hiah-ê怨恨你ê人。
詩篇 21 9| 你受氣ê時，beh hō͘ in親像炎熱ê火爐；　　耶和華beh tī伊ê大受氣中吞in，　　火beh kā in燒lio去。
詩篇 21 10| 你beh tùi世上剿滅in ê kiáⁿ孫；　　Tùi人ê中間剿滅in ê後裔。
詩篇 21 11| 因為in有意思beh害你；　　In 設計謀，總是bōe成。
詩篇 21 12| 你beh hō͘ in oa̍t-tńg身走，　　你beh開弓，射in ê面。
詩篇 21 13| 耶和華ah，願你tùi你ê氣力升高；　　Án-ni阮beh吟詩o-ló你ê大權能。
詩篇 22 1| 大衛ê詩；交hō͘樂官；調用「早起時ê鹿母」。1) 我ê上帝，我ê上帝，啥事放離我？　　啥事離開遠遠，無救我；m̄聽我喉叫ê話？
詩篇 22 2| 我ê上帝ah，我日時求叫，你無聽我；　　暝時求叫，我亦無靜靜。
詩篇 22 3| 總是你是聖，　　你是用以色列ê o-ló做座位ê。
詩篇 22 4| 阮ê列祖óa靠你，　　In óa靠你，你就拯救in。
詩篇 22 5| In哀求你，就得tio̍h拯救；　　In óa靠你就不致見笑。
詩篇 22 6| 總是我是蟲thōa，m̄是人；　　Hō͘人譏刺，hō͘百姓看輕。
詩篇 22 7| 凡若看見我ê，lóng恥笑我；　　In ngiauh-嘴搖頭，講，
詩篇 22 8| Tio̍h將本身交代耶和華，伊thang救伊；　　耶和華既然歡喜伊，伊thang救伊。
詩篇 22 9| 總是你是hō͘我出老母ê胎ê，　　我tī老母ê胸前，你hō͘我óa靠你。
詩篇 22 10| 我tùi胎裡出，就交代你；　　Tùi我出老母ê腹肚，你是我ê上帝。
詩篇 22 11| M̄-thang離開我遠遠；因為患難逼近，　　無有幫贊我ê。
詩篇 22 12| 有chōe-chōe牛káng圍纍我；　　Pa-san勇ê牛四面圍困我。
詩篇 22 13| In ǹg我開嘴，　　親像teh peh拆，teh大聲哮ê獅。
詩篇 22 14| 我親像水piàⁿ出，我ê骨lóng thu̍t-lûn；　　我ê心親像蠟，消熔tī腹內。
詩篇 22 15| 我ê精力枯焦，親像hāu-phiaⁿ-phè；　　我ê舌連tī我ê chiūⁿ-kiuⁿ；　　你hē我tī死地ê土粉。
詩篇 22 16| 狗ê類圍我；　　Pháiⁿ黨包圍我；　　In鑿我ê手，我ê腳。
詩篇 22 17| 我ê骨頭，我lóng會算得；　　In teh看我，teh燒ǹg我。
詩篇 22 18| In分我ê衫，　　Liam-khau我ê衣服。
詩篇 22 19| 耶和華ah，求你m̄-thang離開我遠遠；　　我ê氣力ah，求你緊緊來幫贊我。
詩篇 22 20| 求你救我ê神魂脫離刀劍；　　救我ê性命脫離狗ê類ê勢力。
詩篇 22 21| 救我脫離獅ê嘴；　　你已經聽我，hō͘我脫離野牛ê角。
詩篇 22 22| 我beh報揚你ê名tī我ê兄弟；　　我beh o-ló你tī會中。
詩篇 22 23| Lín驚畏耶和華ê，tio̍h o-ló伊；　　雅各ê後裔，lóng tio̍h榮光伊。　　以色列ê後裔，lóng tio̍h敬畏伊。
詩篇 22 24| 因為伊無看輕，亦無厭賤，困苦人ê困苦；　　亦無對伊掩面；　　伊求叫伊ê時，伊就聽伊。
詩篇 22 25| 我tī大聚會ê中間所o-ló-ê，是tùi你來；　　我beh tī驚畏伊ê人ê面前，謝我ê願。
詩篇 22 26| 謙卑ê人beh得tio̍h食飽；　　Chhē耶和華ê人beh o-ló伊；　　願lín ê心活到永遠。
詩篇 22 27| 地ê極頭lóng beh siàu念，來歸順耶和華；　　列邦ê萬族lóng beh敬拜tī你ê面前。
詩篇 22 28| 因為國是耶和華ê；　　伊是萬國ê主宰。
詩篇 22 29| 地上一切好漢ê人beh lim食來敬拜；　　見若歸土ê人，bōe能保全性命ê，lóng beh仆拜tī祂ê面前。
詩篇 22 30| 有後裔beh服事伊；　　主ê tāi-chì beh傳tī後代。
詩篇 22 31| In beh來，亦beh傳伊ê公義，　　Hhou7得beh出世ê百姓知chit-ê事是伊做ê。
詩篇 23 1| 大衛ê詩。1)	耶和華是我ê牧者，我無欠缺。
詩篇 23 2| 伊hō͘我倒tī青翠ê草埔；　　Chhōa我tī安靜ê水邊。
詩篇 23 3| 伊hō͘我ê靈魂精英；　　為tio̍h伊ê名，chhōa我行義ê路。
詩篇 23 4| 我雖然行過死蔭ê山谷，亦m̄驚災害；　　因為你kap我tī-teh；　　你ê槌，你ê柺，安慰我。
詩篇 23 5| Tī我對敵ê面前，你kā我排設筵席；　　你用油抹我ê頭殼；我ê杯滿出來。
詩篇 23 6| 恩典kap慈悲的確tè我到一世人；　　我beh永遠khiā起tī耶和華ê厝。
詩篇 24 1| 大衛ê詩。1) 地kap其中所充滿ê，　　世界kap tiàm tī伊中間ê，lóng屬耶和華。
詩篇 24 2| 伊將地建立tī海ê頂面，　　安置tī大水ê頂面。
詩篇 24 3| Chī-chūi能上耶和華ê山？　　Chī-chūi能khiā tī伊聖ê所在？
詩篇 24 4| 就是手清氣，心清潔；　　存心無ǹg虛假，chiù-chōa無khǹg奸詭ê人。
詩篇 24 5| Chit號人beh得tio̍h耶和華賜福；　　Koh tùi救伊ê上帝得tio̍h義。
詩篇 24 6| Chiah-ê是chhē耶和華ê族類，　　雅各ê上帝ah，這是ài見你ê面ê人。[Sè-la̍h]
詩篇 24 7| 城門ah，kia̍h起lín ê頭；　　永遠ê門ah，lín tio̍h受舉起；　　榮光ê王beh入。
詩篇 24 8| Hit-ê榮光ê王是是誰？　　就是大氣力大權能ê耶和華，　　Tī交戰有大權能ê耶和華。
詩篇 24 9| 城門ah，kia̍h起lín ê頭，　　永遠ê門ah，lín亦tio̍h kia̍h起；　　榮光ê王beh入。
詩篇 24 10| Hit-ê榮光ê王是是誰？　　萬軍ê耶和華，伊是榮光ê王。[Sè-la̍h]
詩篇 25 1| 大衛ê詩。1)	耶和華ah，我ê心神仰望你。
詩篇 25 2| 我ê上帝ah，我平素óa靠你，m̄-thang hō͘我見笑。　　M̄-thang hō͘我ê對敵因為贏我來誇口。
詩篇 25 3| 見若thèng候你ê，的確無見笑；　　Hiah-ê無緣故行奸詐ê，beh見笑。
詩篇 25 4| 耶和華ah，求你將你ê道路指示我，　　將你ê路途教示我。
詩篇 25 5| 求你chhōa我tī你ê真理，koh 教示我；　　因為你是救我ê上帝。我thong日thèng候你。
詩篇 25 6| 耶和華ah，求你記念你ê憐憫kap你ê慈愛；　　因為這是古早以來常常有ê。
詩篇 25 7| 求你m̄-thang記念我少年ê罪過，kap我ê過失；　　耶和華ah，求你照你ê慈愛，因為你ê恩惠記念我。
詩篇 25 8| 耶和華是好koh正直；　　所以伊beh指示罪人行正路。
詩篇 25 9| 伊beh用公平引chhōa謙遜ê人，　　伊beh用伊ê道路教示謙遜ê人。
詩篇 25 10| 見若守伊ê約，kap伊ê干證ê人，　　耶和華款待in lóng是用慈愛誠實。
詩篇 25 11| 耶和華ah，我ê罪真重；　　求你因為你ê名赦免我。
詩篇 25 12| 甚麼人敬畏耶和華？　　耶和華beh指示伊所tio̍h揀ê路。
詩篇 25 13| 伊ê心神beh得tio̍h安歇；　　伊ê後裔beh承接土地。
詩篇 25 14| 耶和華kap敬畏祂ê人親密；　　Koh beh將祂ê約指示in。
詩篇 25 15| 我ê目睭常常ǹg耶和華；　　因為伊beh hō͘我ê腳脫離羅網。
詩篇 25 16| 求你oa̍t-tńg ǹg我，可憐我；　　因為我是孤單koh困苦。
詩篇 25 17| 我ê心內ê憂苦真chōe，　　求你救我脫離tī我lóng總ê患難。
詩篇 25 18| 求你看我ê艱難kap我ê勞苦；　　赦免我一切ê罪。
詩篇 25 19| 求你看我ê對敵，因為in真chōe；　　In怨恨我真惡毒。
詩篇 25 20| 求你保護我ê性命，拯救我；　　Hō͘我無見笑，因為我óa靠你。
詩篇 25 21| 願純全正直保護我，　　因為我thèng候你。
詩篇 25 22| 上帝ah，求你救贖以色列，　　脫離伊一切ê艱苦。
詩篇 26 1| 大衛ê詩。1) 耶和華ah，求你kā我判斷；因為我有照我ê純全來行；　　我óa靠耶和華無搖choah。
詩篇 26 2| 耶和華ah，求你鑑察我，試驗我；　　鍛鍊我ê心腸。
詩篇 26 3| 因為你ê慈愛常常tī我ê目睭前；　　我亦有照你ê真理行。
詩篇 26 4| 我bē-bat kap hong-hàm ê人相kap坐；　　亦無kap假做ê人做陣。
詩篇 26 5| 我怨恨pháiⁿ人ê會；　　無beh kap惡毒ê人同坐。
詩篇 26 6| 耶和華ah，我beh洗手表明我ê無罪，　　Chiah來se̍h你ê祭壇；
詩篇 26 7| Thang hō͘人聽見感謝ê聲，　　Koh thang講起你一切奇妙ê所做。
詩篇 26 8| 耶和華ah，我疼惜你所tòa ê厝；　　以及你榮光所tī-teh ê所在。
詩篇 26 9| M̄-thang將我ê靈魂 kap罪人做一下收拾去；　　M̄-thang將我ê活命kap thâi人ê做一下收拾去。
詩篇 26 10| In ê手中有奸惡；　　In ê chiàⁿ手滿滿pò͘賂。
詩篇 26 11| 論到我，我beh照我ê純全來行；　　求你救贖我，憐憫我。
詩篇 26 12| 我ê腳khiā tī平坦ê所在，　　Tī眾會中，我beh o-ló耶和華。
詩篇 27 1| 大衛ê詩。1) 耶和華是我ê光，是我ê拯救；我beh kiaⁿ 是誰？　　耶和華是我活命ê氣力；我beh kiaⁿ 是誰？
詩篇 27 2| Hiah-ê做pháiⁿ ê人，就是我ê仇讎，我ê對敵，來攻擊我，beh食我ê肉，　　Hit時in就tio̍h-tak跋倒。
詩篇 27 3| 雖然有軍兵紮營，beh攻擊我，　　我ê心亦無驚惶；　　雖然興起刀兵攻擊我，　　我猶原自在。
詩篇 27 4| 有一項事我bat對耶和華求，我猶原致意ài得tio̍h；　　就是一世人khiā起耶和華ê厝，　　看伊ê榮光，siàu念伊ê殿。
詩篇 27 5| 因為患難ê日，伊beh暗靜保護我tī伊ê帳帷內；　　將我khǹg tī伊布棚蓋密ê所在；舉起我tī石磐頂。
詩篇 27 6| Taⁿ我ê頭殼得tio̍h kia̍h起，khah高tī我四面ê對敵；　　我beh tī伊ê布棚獻歡喜ê祭；　　我beh吟詩，亦beh唱歌o-ló耶和華。
詩篇 27 7| 耶和華ah，我出聲求叫ê時，求你聽；　　Koh求你憐憫我，應我。
詩篇 27 8| 你bat講，Lín tio̍h欣慕見我ê面；hit時我ê心tùi你講，　　耶和華ah，我beh欣慕見你ê面。
詩篇 27 9| M̄-thang對我掩你ê面；　　M̄-thang受氣來趕你ê奴僕；　　你平素是做我ê幫贊；　　救我ê上帝ah，m̄-thang放sak我，亦m̄-thang離開我。
詩篇 27 10| 因為父母離開我，　　耶和華beh收留我。
詩篇 27 11| 耶和華ah，求你用你ê道路指示我；　　因為我ê對敵ê緣故，chhōa我tī平坦ê路。
詩篇 27 12| M̄-thang將我交hō͘對敵，成in ê心願；　　因為lām-sám干證ê人起來攻擊我，in亦吐出兇惡ê話。
詩篇 27 13| 我若m̄信tī活人ê地得tio̍h看見耶和華ê恩惠，　　就的確絕望。
詩篇 27 14| Tio̍h thèng候耶和華，　　Tio̍h勇壯，你ê心tio̍h堅固；　　實在tio̍h thèng候耶和華。
詩篇 28 1| 大衛ê詩。1) 耶和華ah，我beh求叫你；　　我ê石磐ah，m̄-thang無beh聽我。　　若你tùi我靜靜，　　我就親像入墓ê人一樣。
詩篇 28 2| 我求叫你，ǹg你ê至聖所kia̍h手ê時，求你聽我懇求ê聲。
詩篇 28 3| M̄-thang將我kap pháiⁿ人，以及作孽ê人，做一下除去。　　In kap厝邊講和平ê話，總是in ê心kan-hiám。
詩篇 28 4| 願你照in所做ê，也照in所行ê pháiⁿ-tāi，款待in；　　願你照in ê手所做ê，款待in；　　將in所應該tú-tio̍h-ê報應in。
詩篇 28 5| In既然無留心tī耶和華所行ê，　　以及伊ê手所做ê；　　伊就beh毀壞in，無beh建立in。
詩篇 28 6| 耶和華是應該o-ló-ê，　　因為伊聽我懇求ê聲。
詩篇 28 7| 耶和華是我ê氣力，亦是我ê藤牌。　　我ê心óa靠伊，我就得tio̍h幫贊。　　所以我ê心大歡喜；　　我beh用我ê詩歌o-ló伊。
詩篇 28 8| 耶和華是伊ê百姓ê氣力；　　也是伊受抹油ê得救ê衛所。
詩篇 28 9| 求你拯救你ê百姓，賜福你ê產業，　　養飼in，扶持in，到tī永遠。
詩篇 29 1| 大衛ê詩。1) 大權能ê ê kiáⁿ ah，lín tio̍h將榮光氣力歸hō͘耶和華，　　歸hō͘耶和華。
詩篇 29 2| Tio̍h將耶和華ê名所應該得tio̍h ê榮光歸hō͘伊。　　用聖潔ê裝飾敬拜耶和華。
詩篇 29 3| 耶和華ê聲tī水面；　　榮光ê上帝起雷；　　耶和華tī chōe-chōe水ê頂面。
詩篇 29 4| 耶和華ê聲有大氣力；　　耶和華ê聲滿滿威嚴。
詩篇 29 5| 耶和華ê聲phah折柏香樹；　　耶和華phah碎黎巴嫩ê柏香樹。
詩篇 29 6| 伊亦hō͘伊tiô跳親像牛á；　　Hō͘ 黎巴嫩kap Se-liân tiô跳親像野牛ê kiáⁿ。
詩篇 29 7| 耶和華ê聲hō͘火燄分叉。
詩篇 29 8| 耶和華ê聲振動曠野；　　耶和華振動Ka-te-su ê曠野。
詩篇 29 9| 耶和華ê聲hō͘鹿母kiaⁿ-tio̍h，來生kiáⁿ；　　亦hō͘樹林ê樹葉lak光光；　　見若tī殿內ê lóng講，榮光。
詩篇 29 10| 大水氾濫ê時，耶和華坐teh做王，　　耶和華坐teh做王，直到永遠。
詩篇 29 11| 耶和華beh賞賜氣力hō͘伊ê百姓；　　耶和華beh用平安賜福伊ê百姓。
詩篇 30 1| Chit-ê詩是獻宮殿ê歌；大衛做ê。1) 耶和華ah，我beh尊重你做至koân，因為你bat 提拔我，　　無hō͘我ê仇讎對我誇口。
詩篇 30 2| 耶和華我ê上帝ah，　　我bat求叫你，你就醫好我。
詩篇 30 3| 耶和華ah，你bat救我ê靈魂tùi陰間起來。　　你hō͘我活teh，免致入墓。
詩篇 30 4| 耶和華聖ê百姓ah，lín tio̍h唱歌o-ló伊，　　記念伊ê聖名來感謝I。
詩篇 30 5| 因為伊ê受氣不過目nih久；　　伊ê恩典是一生ê久；　　Kui暝雖然有啼哭，　　早起時就有歡喜。
詩篇 30 6| 論到我，我tī興通ê時就講，　　我永bōe搖choah。
詩篇 30 7| 耶和華ah，你bat施恩，hō͘我ê山khiā在堅固，　　你掩你ê面，我就擘腹。
詩篇 30 8| 耶和華ah，我求叫你；　　我對耶和華求恩，講，
詩篇 30 9| 我流血，我入墓，有啥利益？　　塵埃kiám會o-ló你？kiám會報揚你ê真實mah？
詩篇 30 10| 耶和華ah，求你聽我，憐憫我；　　耶和華ah，求你幫贊我。
詩篇 30 11| 你已經將我ê啼哭變做跳舞；　　你將我ê麻衫thǹg去，用歡喜kā我hâ；
詩篇 30 12| Thang hō͘我ê心神唱歌，o-ló你，亦無靜靜。　　耶和華我ê上帝ah，我beh感謝你，到永遠。
詩篇 31 1| 大衛ê詩；交hō͘樂官。1) 耶和華ah，我óa靠你，求你hō͘我永永無見笑；　　照你ê公義拯救我。
詩篇 31 2| 求你àⁿ耳孔聽我，緊緊來救我；　　做我堅固ê石磐，做拯救我ê衛所。
詩篇 31 3| 因為你是我ê山巖，我ê山寨。　　所以求你因為你ê名來引chhōa我，指點我。
詩篇 31 4| 人暗靜張羅網beh網我，求你救我脫離；　　因為你是我ê衛所。
詩篇 31 5| 我將我ê靈魂交tī你ê手；　　耶和華真實ê上帝ah，你有救贖我。
詩篇 31 6| 我怨恨hiah-ê信奉虛假ê人；　　獨獨我óa靠耶和華。
詩篇 31 7| 我因為你ê慈愛beh歡喜快樂；　　因為你有看見我ê艱苦，　　知我心神ê艱難。
詩篇 31 8| 你bē-bat將我交tī對敵ê手；　　你hō͘我ê腳khiā tī開闊ê所在。
詩篇 31 9| 耶和華ah，我tī患難中，求你憐憫我；　　我ê目睭因為憂悶phah-pháiⁿ，我ê心神，我ê身體，亦是án-ni。
詩篇 31 10| 我ê性命因為憂苦來消無，　　我ê年歲為tio̍h吐氣亦án-ni；　　我ê氣力因為我ê罪惡來衰lám；　　我ê骨頭亦枯焦。
詩篇 31 11| 我因為我一切ê對敵成做凌辱；　　Tī我ê厝邊tau koh-khah傷重；hiah-ê bat我ê人lóng驚我；　　Tī外面看見我ê人走閃離開我。
詩篇 31 12| 我親像死人hō͘人bōe記得，無人siàu念；　　我親像破碎ê器具。
詩篇 31 13| 因為我聽見chōe-chōe人ê譭謗，四圍lóng是驚惶；　　In相kap參詳攻擊我ê時，　　就計謀beh害我ê性命。
詩篇 31 14| 耶和華ah，我猶原óa靠你；　　我講，你是我ê上帝。
詩篇 31 15| 我ê遭遇tī你ê手；　　求你救我脫離我ê對敵ê手，以及窘迫我ê人。
詩篇 31 16| 求你hō͘你ê面照光你ê奴僕；　　照你ê慈愛拯救我。
詩篇 31 17| 耶和華ah，求你hō͘我無見笑；因為我有求叫你。　　求你hō͘ pháiⁿ人見笑，hō͘ in tī陰間穿chauh-chauh。
詩篇 31 18| 願你hō͘ hiah-ê白賊ê嘴piàn啞口；　　就是驕傲看輕，lām-sám侮慢義人ê。
詩篇 31 19| 敬畏你ê人，你為tio̍h in所積聚ê恩惠，　　為tio̍h óa靠你ê人，tī世間人ê面前，所施行ê恩惠，怎樣hiah大！
詩篇 31 20| 你beh將in khǹg tī你ê面前隱密ê所在；免致tú-tio̍h人ê計謀；　　你beh暗靜保守in tī帳帷內，免受嘴舌ê爭辯。
詩篇 31 21| 耶和華是應該o-ló-ê，　　因為伊tī堅固ê城對我施出伊奇妙ê慈愛。
詩篇 31 22| 論到我，我bat著急講，tùi你ê目睭前，我受隔斷；　　總是我求叫你ê時，你猶原聽我懇求ê聲。
詩篇 31 23| 耶和華聖ê百姓ah，lín lóng tio̍h疼伊；　　耶和華保守誠實ê人，重重報應行驕傲ê人。
詩篇 31 24| 見若ǹg望耶和華ê人，　　Lín tio̍h壯膽，lín ê心tio̍h堅固。
詩篇 32 1| 大衛ê教示ê詩。1)	過失得tio̍h赦免，罪過得tio̍h遮蓋ê，這人有福氣。
詩篇 32 2| 耶和華無算伊做有罪，伊ê心無奸詐ê，這人有福氣。
詩篇 32 3| 我靜靜ê時，我ê骨頭枯焦；   因為我thong日大聲哮。
詩篇 32 4| 因為暝日你ê手重重chhi̍h我；   我ê精液變親像夏天ê乾燥。[Sè-la̍h]
詩篇 32 5| 我對你排列我ê罪過，無隱瞞我ê罪惡；  我講，我beh對耶和華承認我ê過失；  你就赦免我犯法ê罪。[Sè-la̍h]
詩篇 32 6| 因為án-ni，見若虔誠ê人，tī thang chhē-tio̍h你ê時，tio̍h祈禱你。   大水氾濫ê時，的確bōe到伊hia。
詩篇 32 7| 你是我閃bih ê所在；你beh庇佑我脫離艱苦；   你beh用得救ê歌四面圍我。[Sè-la̍h]
詩篇 32 8| 我beh教示你，指示你應該行ê路；   我beh注目看你，來勸解你。
詩篇 32 9| M̄-thang親像bé，lô，in無知識；   Tio̍h用bé-ka-kiuⁿ bé-le̍k-soh約束in，   若無，in就m̄ óa近你。
詩篇 32 10| Pháiⁿ人受chōe-chōe苦難；   獨獨óa靠耶和華ê人beh有慈愛四面圍伊。
詩篇 32 11| Lín義人ah，tio̍h因為耶和華來歡喜快樂；   心正直ê人ah，lín tio̍h出歡喜ê聲。
詩篇 33 1| Lín義人ah，tio̍h因為耶和華來歡喜；　　正直ê人ê o-ló是合宜。
詩篇 33 2| Lín tio̍h彈琴感謝耶和華；　　用十條絃ê瑟o-ló伊。
詩篇 33 3| Tio̍h對伊唱新ê歌，　　Tôaⁿ到真好，聲音響亮。
詩篇 33 4| 因為耶和華ê言語正直；　　凡伊所做ê，一盡是誠實。
詩篇 33 5| 伊歡喜義理kap公平；　　耶和華ê慈愛滿滿tī地上。
詩篇 33 6| Chiah-ê天 tùi耶和華ê話來造，　　天裡ê萬類tùi伊ê嘴ê氣來成。
詩篇 33 7| 伊聚集海水親像kui堆，　　收khǹg深淵tī庫房。
詩篇 33 8| 全地tio̍h敬畏耶和華；　　凡若khiā起tī世上-ê，lóng tio̍h驚伊。
詩篇 33 9| 因為伊講出就有；　　伊命令就khiā在。
詩篇 33 10| 耶和華hō͘列邦ê計畫歸tī空空；　　Hō͘眾百姓所想ê，無功效。
詩篇 33 11| 耶和華ê計畫永遠khiā在，　　伊ê心所想ê到萬世代。
詩篇 33 12| 認耶和華做伊ê上帝ê，hit國有福氣；　　伊揀選做伊ê產業ê，hit-ê百姓有福氣。
詩篇 33 13| 耶和華tùi天teh看；　　伊鑑察lóng總ê世間人。
詩篇 33 14| 伊tùi伊khiā起ê所在ǹg外面，　　看地上一切khiā起ê百姓。
詩篇 33 15| 伊是造成in眾人ê心ê，　　留心tī in一切ê所做ê。
詩篇 33 16| 君王bōe能因為兵chōe得tio̍h救；　　猛人bōe能因為氣力大得tio̍h救出。
詩篇 33 17| Óa靠馬得tio̍h救，是無chhái-kang；　　Bōe能用伊ê大力來救人。
詩篇 33 18| 耶和華ê目睭看敬畏伊ê人，　　看ǹg望伊ê慈愛ê人；
詩篇 33 19| Beh救in ê性命脫離死無，　　保存in ê活命tī飢荒ê時。
詩篇 33 20| 阮ê心神平素thèng候耶和華　　伊是做阮ê幫贊，做阮ê藤牌。
詩篇 33 21| 阮ê心beh óa靠伊來歡喜，　　因為阮平素óa靠伊ê聖名。
詩篇 33 22| 耶和華ah，願你ê慈愛臨到阮，　　照阮所ǹg望你ê。
詩篇 34 1| 大衛ê詩；就是伊tī A-pì-bí-le̍k ê面前假瘋癲，受趕出去ê時所做ê。1) 我beh時時o-ló耶和華；　　O-ló伊ê話beh常常tī我ê嘴。
詩篇 34 2| 我ê心神beh因為耶和華來誇口；　　謙卑ê人聽見，亦beh歡喜。
詩篇 34 3| Lín kap我tio̍h o-ló耶和華做大，　　相kap chun伊ê名做高。
詩篇 34 4| 我bat求耶和華，伊就應我；　　救我脫離我一切thang驚ê事。
詩篇 34 5| In kia̍h頭看伊，就得tio̍h光明；　　In ê面永bōe見笑。
詩篇 34 6| Chit-ê困苦ê人求叫，耶和華聽見；　　救伊脫離伊一切ê患難。
詩篇 34 7| 耶和華ê使者tī敬畏伊ê人ê四圍紮營，　　來拯救in。
詩篇 34 8| Lín tio̍h試看，就知耶和華是好；　　Óa靠伊ê人有福氣。
詩篇 34 9| 耶和華聖ê百姓ah，lín tio̍h敬畏伊；　　因為敬畏伊ê人無欠缺一項。
詩篇 34 10| 獅á-thûn有欠缺，有iau；　　獨獨chhē耶和華ê人無欠甚麼項ê好。
詩篇 34 11| 細kiáⁿ ah，lín tio̍h來聽我，　　我beh將敬畏耶和華ê道理教示lín。
詩篇 34 12| 甚麼人ài活命，　　欣慕歲壽，beh得tio̍h福氣？
詩篇 34 13| 就tio̍h禁你ê舌無講pháiⁿ話；　　你ê嘴唇無講奸詐ê話。
詩篇 34 14| Tio̍h離開pháiⁿ，行好；　　Chhē和平，來追jip伊。
詩篇 34 15| 耶和華ê目睭看義人；　　伊ê耳孔聽in ê祈禱。
詩篇 34 16| 耶和華ê面ǹg行pháiⁿ ê人，　　Beh tùi世間除滅in ê名字。
詩篇 34 17| 義人求叫，耶和華聽見，　　就救in脫離一切ê患難。
詩篇 34 18| 耶和華óa近傷心ê人，　　拯救靈性痛悔ê人。
詩篇 34 19| 義人有chōe-chōe苦難，　　總是耶和華救伊lóng脫離。
詩篇 34 20| 保全伊lóng總ê骨；　　一支亦無phah折。
詩篇 34 21| 罪惡beh害死pháiⁿ人；　　怨恨義人ê beh受定罪。
詩篇 34 22| 耶和華救贖伊ê奴僕ê神魂；　　凡若óa靠伊ê，無一個受定罪。
詩篇 35 1| 大衛ê詩。1) 耶和華ah，kap我相爭ê，求你kap in相爭；　　Kap我交戰-ê，求你kap in交戰。
詩篇 35 2| The̍h大細ê藤牌，　　起來幫贊我。
詩篇 35 3| 抽出鎗，阻止hiah-ê追趕我ê；　　Tùi我ê神魂講，我是拯救你ê。
詩篇 35 4| 願hiah-ê siàu想我ê性命ê人受見笑凌辱；　　願hiah-ê計謀害我ê人oa̍t倒tńg漏氣。
詩篇 35 5| 願in親像風吹ê粗糠；　　有耶和華ê使者teh趕in。
詩篇 35 6| 願in ê路暗koh滑，有耶和華ê使者teh趕in。
詩篇 35 7| 因為in無因端為我暗設羅網tī坑內，　　無因端ku̍t陷坑beh害我ê性命。
詩篇 35 8| 願tī伊無phah算ê時，災厄到伊ê身上；　　願伊暗設 ê羅網纏tio̍h伊家己；　　願伊跋落hí內面，受害。
詩篇 35 9| 就我ê心beh tī耶和華來快樂；　　Tī伊ê救恩來歡喜。
詩篇 35 10| 我ê骨頭lóng beh講，　　耶和華ah，是誰 ōe親像你？　　你拯救困苦ê人，脫離hiah-ê比伊khah強ê；　　拯救困苦kap sòng-hiong ê人脫離hiah-ê搶奪伊ê。
詩篇 35 11| 兇惡ê干證ê起來；　　我所m̄知ê事，in查問我。
詩篇 35 12| In對tī我用pháiⁿ報好：　　Hō͘我ê神魂孤單。
詩篇 35 13| 論到我，當in破病ê時，我就穿麻衫，　　用禁食刻苦我ê心神；　　我所求ê，lóng歸tī家己ê心懷。
詩篇 35 14| 我án-ni行，親像伊是我ê朋友，我ê兄弟；　　我屈落身軀悲哀，親像人為tio̍h老母哀傷。
詩篇 35 15| 我tú-tio̍h患難，in就歡喜，相kap聚集；　　我所m̄相識ê 下等人聚集攻擊我；　　In khiú-la̍k我無soah。
詩篇 35 16| In親像戲hiauh，pián食ê無hē落人，　　對我咬嘴齒根。
詩篇 35 17| 主ah，你定定teh看，beh到jōa久？　　求你救我ê神魂脫離in ê殘害，　　救我ê性命脫離猛ê獅á-thûn。
詩篇 35 18| 我tī大聚會ê中間beh感謝你；　　Tī眾百姓ê中間beh o-ló你。
詩篇 35 19| 求你莫得容允hiah-ê無理由對敵我ê，對我誇口；　　莫得容允hiah-ê無因端怨恨我ê gîn我。
詩篇 35 20| 因為in無講和平ê話；　　就是計謀詭譎ê話；害地上安份ê人。
詩篇 35 21| In大大開嘴攻擊我；　　講，Ho͘h-chāi！Ho͘h-chāi！　　阮ê目睭已經看見lah。
詩篇 35 22| 耶和華ah，你已經看見；求你m̄-thang靜靜；　　主ah，m̄-thang離開我。
詩篇 35 23| 我ê上帝，我ê主ah，求你精神，起來；　　判決我ê事，辨理我ê案。
詩篇 35 24| 耶和華我ê上帝ah，求你照你ê公義判斷我；　　莫得容允in對我誇口。
詩篇 35 25| 莫得容允in心內講，　　Ho͘h-chāi，照阮ê心願lah；　　莫得容允in講，阮已經kā伊吞落去lah。
詩篇 35 26| 願hiah-ê歡喜我tú-tio̍h患難ê，lóng見笑漏氣；　　願hiah-ê對我家己尊大ê，受見笑lak臉。
詩篇 35 27| 願hiah-ê ài我得tio̍h伸冤ê人，出歡喜ê聲快樂；　　願in常常講，tio̍h尊耶和華做大。　　因為伊歡喜伊ê奴僕平安。
詩篇 35 28| 我ê舌beh講起你ê義，　　Thong日o-ló你。
詩篇 36 1| （耶和華ê奴僕大衛ê詩，交hō͘樂官） 1 Pháiⁿ人ê罪過，有話tī我ê心講，　　伊ê目睭中無驚上帝。
詩篇 36 2| 因為tī伊ê目睭內伊家己諂媚，　　Phah算伊ê罪惡永bōe露現，bōe受怨恨。
詩篇 36 3| 伊嘴內ê話，lóng是罪惡kap奸詐；　　伊kap智慧好ê所行已經斷絕。
詩篇 36 4| 伊tī眠床圖謀罪惡，　　伊定tio̍h意思khiā tī m̄好ê路；　　伊無怨恨pháiⁿ-tāi。
詩篇 36 5| 耶和華ah，你ê慈愛是tī天裡；　　你ê信實到tī穹蒼。
詩篇 36 6| 你ê義親像極高ê山；　　你ê判斷是親像深淵。　　耶和華ah，人kap cheng-siⁿ，你lóng保護in。
詩篇 36 7| 上帝ah，你ê慈愛怎樣hiah寶貝ah！　　世間人bih tī你翼股ê致蔭下。
詩篇 36 8| In beh因為你ê厝ê好物，得tio̍h飽足；　　你亦beh hō͘ in lim你快樂ê河水。
詩篇 36 9| 因為活命ê源頭，在tī你hia；　　Tī你ê光，阮beh看見光。
詩篇 36 10| 願你常常施慈愛hō͘ bat你ê人；　　常常用你ê公義施hō͘心內正直ê人。
詩篇 36 11| M̄-thang容允驕傲ê人ê腳thún踏我，　　M̄-thang容允兇惡ê人ê手趕逐我。
詩篇 36 12| Tī-hia做pháiⁿ ê人已經倒落去；　　伊受chhia倒，bōe能koh起來。
詩篇 37 1| 大衛ê詩。1) M̄-thang因為做pháiⁿ ê人，心內不平；　　亦m̄-thang怨妒行不義ê人。
詩篇 37 2| 因為in親像草快快割；　　Koh親像青翠ê菜老(láu)去。
詩篇 37 3| Tio̍h óa靠耶和華來行好，　　Tiàm tī chit-ê土地，用誠實做米糧。
詩篇 37 4| Tio̍h掠耶和華做歡喜，　　伊beh將你ê心所求ê hō͘你。
詩篇 37 5| Tio̍h將你ê tāi-chì交代耶和華；　　Koh óa靠伊，伊beh hō͘伊成。
詩篇 37 6| 伊beh hō͘你ê義發出親像光；　　你ê判斷，親像中晝ê光。
詩篇 37 7| Tio̍h靜靜tī耶和華ê面前，寬心thèng候伊；　　M̄-thang因為hit號事事興通ê，　　Kap hit號pháiⁿ計謀得tio̍h成ê，來不平。
詩篇 37 8| Tio̍h soah受氣，離開大受氣；　　M̄-thang不平，驚了會做pháiⁿ。
詩篇 37 9| 因為行pháiⁿ ê人beh受剿滅；　　獨獨thèng候耶和華ê人，in beh承接土地。
詩篇 37 10| 因為koh tiap-á久，pháiⁿ人beh無去；　　你若詳細查伊ê所在，伊亦無去；
詩篇 37 11| 獨獨謙卑ê人beh承接土地；　　因為平安豐盛大沉歡喜。
詩篇 37 12| Pháiⁿ人設計謀beh害義人，　　Koh ǹg伊咬嘴齒根。
詩篇 37 13| 主beh笑伊，　　因為看見伊ê日子beh到。
詩篇 37 14| Pháiⁿ人拔刀開弓，beh打倒困苦sòng-hiong ê人；　　Beh thâi死行做正直ê人。
詩篇 37 15| In ê刀beh 刺入家己ê心，　　In ê keng beh受at折。
詩篇 37 16| 義人所有ê少少，　　贏過chōe-chōe pháiⁿ人ê富有。
詩篇 37 17| 因為pháiⁿ人ê手beh受at折；　　獨獨耶和華扶持義ê人。
詩篇 37 18| 耶和華知完全ê人ê時日；　　In ê產業beh永遠tī-teh。
詩篇 37 19| In tī患難ê時不致見笑；　　Tī飢荒ê日beh得tio̍h飽足。
詩篇 37 20| 總是pháiⁿ人beh滅無，　　耶和華ê對敵beh親像草埔ê茂盛；　　In beh消無親像火薰ê消無。
詩篇 37 21| Pháiⁿ人kā人借，也無還；　　但是義人行憐憫，捨施人。
詩篇 37 22| 耶和華賜福ê人，in beh承接土地；　　Hō͘伊咒詛ê人beh受滅無。
詩篇 37 23| 義人ê腳步是耶和華所安置；　　Koh I歡喜伊ê路。
詩篇 37 24| 伊雖bóng跋倒，亦無夠kui身siak落去；　　因為耶和華用伊ê手扶伊。
詩篇 37 25| 我前少年，taⁿ年老；　　總是bē-bat看見義人受放sak，　　亦伊ê後裔做乞食。
詩篇 37 26| 伊thong日憐憫人，借人，　　伊ê後裔得tio̍h福氣。
詩篇 37 27| 你tio̍h離開pháiⁿ，行好，　　Chiah thang永遠khiā起。
詩篇 37 28| 因為耶和華歡喜公平，　　無放sak伊聖ê百姓；　　In永遠受保護，　　獨獨pháiⁿ人ê後裔beh受剿滅。
詩篇 37 29| 義人beh承接土地，　　永遠tiàm tī-hia。
詩篇 37 30| 義人ê嘴講智慧，　　伊ê舌談論公平。
詩篇 37 31| 伊ê上帝ê律法tī伊ê心內；　　伊ê腳lóng bōe踏thu̍t。
詩篇 37 32| Pháiⁿ人偷看義人，　　Siàu想thâi伊。
詩篇 37 33| 耶和華無放sak伊tī pháiⁿ人ê手；　　當審判ê時，亦無定伊ê罪。
詩篇 37 34| 你tio̍h thèng候耶和華遵守伊ê道路；　　伊就高升你，hō͘你承接土地；　　Pháiⁿ人受剿滅ê時，你beh看見。
詩篇 37 35| 我bat看見pháiⁿ人有大勢力，　　Koh發達親像ām ê樹tī伊ê本土地。
詩篇 37 36| 有人tùi hia經過，看ah，伊無去lah；　　我亦chhē伊，chhē bōe tio̍h。
詩篇 37 37| 你tio̍h詳細看hit-ê完全ê人，看hit-ê正直ê人，　　因為和平ê人有好ê結局。
詩篇 37 38| 論到犯法ê人，beh做一下滅無；　　Pháiⁿ人ê結局beh受剿滅。
詩篇 37 39| 總是義人得tio̍h救，是tùi耶和華；　　當患難ê時，伊做in ê營寨。
詩篇 37 40| 耶和華幫贊in，拯救in；　　伊拯救in脫離pháiⁿ人，來牽救in；　　因為in óa靠伊。
詩篇 38 1| 大衛ê記念詩。1) 耶和華ah，求你m̄-thang tī受氣中責備我；　　M̄-thang tī大受氣中警戒我。
詩篇 38 2| 因為你ê箭射我ê身軀，　　你ê手重重chhi̍h我。
詩篇 38 3| 因為你ê受氣，我ê肉無一位完全；　　因為我ê罪過，我ê骨亦無平安。
詩篇 38 4| 我ê罪惡pôaⁿ過我ê頭殼，　　親像重擔hō͘我taⁿ-bōe-khí。
詩篇 38 5| 因為我ê愚戇，　　我ê傷爛，koh臭。
詩篇 38 6| 我痛疼koh khiau-ku，　　Thong日哀傷。
詩篇 38 7| 因為我滿腰是火；　　我ê肉無一位完全。
詩篇 38 8| 我受phah傷，真無力；　　因為我ê心不安，就大哀chhan。
詩篇 38 9| 主ah，我ê心願lóng tī你ê面前，　　我ê吐氣無對你隱瞞。
詩篇 38 10| 我ê心pho̍k-pho̍k-chhéng，我ê力衰微；　　連我目睭中ê光亦離開我。
詩篇 38 11| 疼我ê人kap我ê朋友，因為我ê pháiⁿ症頭，lóng閃tī邊á；　　我ê親戚亦遠遠teh khiā。
詩篇 38 12| Hiah-ê siàu想我ê性命ê 設羅網；　　想beh害我ê，講出惡毒ê話；　　Thong日想詭譎ê計謀。
詩篇 38 13| 總是我親像臭耳人ê無聽見，　　親像啞口ê，無開嘴。
詩篇 38 14| 我亦親像無聽見ê人，　　嘴無應答ê。
詩篇 38 15| 耶和華ah，我thèng候你；　　主，我ê上帝ah，你beh聽我。
詩篇 38 16| 因為我bat講，驚了in對我誇口；　　我ê腳踏thu̍t ê時，in對我家己尊大。
詩篇 38 17| 因為我險險跋倒，　　我ê憂悶常常tī我ê面前。
詩篇 38 18| 因為我beh認我ê罪惡；　　Koh為tio̍h我ê罪來憂悶。
詩篇 38 19| 總是我ê對敵也活動，亦勇猛；　　無理由怨恨我ê，加添ná-chōe。
詩篇 38 20| 用pháiⁿ報好ê，kap我做對頭；　　因為我是追jip好。
詩篇 38 21| 耶和華ah，m̄-thang放sak我；　　我ê上帝ah，m̄-thang離開我遠遠。
詩篇 38 22| 主ah，拯救我ê，　　求你緊緊幫贊我。
詩篇 39 1| 大衛ê詩，交hō͘樂官，Iâ-tō͘-tùn。1) 我bat講，我beh謹慎我ê路，　　免得用我ê舌犯罪；　　Pháiⁿ人tī我面前ê時，　　我beh約束我ê嘴親像馬咬韁。
詩篇 39 2| 我靜靜無聲，連好話亦無講出嘴；　　我ê憂悶就giâ起來。
詩篇 39 3| 我ê心tī我ê內面熱熱；　　我靜靜想ê時，火就to̍h起來；　　我就用舌來講：
詩篇 39 4| 耶和華ah，求你hō͘我知本身ê結局，　　Kap我年歲ê數額jōa-chōe；　　Hō͘我知軟弱到怎樣。
詩篇 39 5| 你hō͘我ê日子親像一巴掌，　　我一生ê年-hé，tī你ê面前親像無；　　Ta̍k人khiā在ê時，真正lóng是空空。[Sè-la̍h]
詩篇 39 6| 世間人行做實在親像iáⁿ；　　In無閒chhih-chhih，真正無chhái-kang；　　伊所積聚-ê，m̄知將來是誰得去。
詩篇 39 7| 主ah，我taⁿ thèng候甚麼？　　我ê ǹg望在tī你。
詩篇 39 8| 求你救我脫離我一切ê過失；　　M̄-thang hō͘我受戇人ê凌辱。
詩篇 39 9| 我靜靜無開嘴；　　因為是你做ê。
詩篇 39 10| 你所降ê責罰求你kā我除去；　　因為你ê手ê督責，我就消滅。
詩篇 39 11| 你因為人ê罪惡，警戒伊ê時，　　Hō͘伊所歡喜ê消滅，親像tio̍h蛀蟲；　　世間人真正是空空。	  [Sè-la̍h]
詩篇 39 12| 耶和華ah，求你聽我ê祈禱，àⁿ耳孔聽我ê求叫，　　我流目屎，求你m̄-thang無出聲；　　因為我tī你ê面前是出外人，　　是寄腳ê，親像我ê列祖一般樣。
詩篇 39 13| 求你寬容我，hō͘我iáu未去來歸tī無ê事先，　　Thang得tio̍h爽快。
詩篇 40 1| 大衛ê詩，交hō͘樂官。1) 我bat吞忍thèng候耶和華；　　伊àⁿ落ǹg我，聽我ê求叫。
詩篇 40 2| 伊tùi thang驚ê陷坑，tùi土糜中，牽我起來；　　Hō͘我ê腳khiā tī石磐頂，hō͘我ê腳步在伍。
詩篇 40 3| 伊hō͘我ê嘴唱新ê歌，就是o-ló阮ê上帝ê；　　Chōe-chōe人beh看見來驚畏，　　亦beh óa靠耶和華。
詩篇 40 4| 獨獨óa靠耶和華，無chhap hiah-ê驕傲，以及偏ǹg虛假ê人，　　Chit號人有福氣。
詩篇 40 5| 耶和華我ê上帝ah，你所行ê奇事，　　以及你對阮所存ê念頭真chōe；　　Bōe能對你排列；　　我若beh提起來講，　　Hit-ê數額算bōe了。
詩篇 40 6| 祭祀kap禮物你無歡喜；　　你有開我ê耳孔；　　燒祭kap贖罪祭，你無ài-ti̍h：
詩篇 40 7| Hit時我講，你看，我來lah；　　我ê事已經記tī冊裡。
詩篇 40 8| 我ê上帝ah，你ê旨意我歡喜thàn；　　你ê律法tī我ê心內。
詩篇 40 9| 我tī大聚會ê中間，宣傳公義ê好消息；　　我無beh停止我ê嘴唇；　　耶和華ah，這是你所知ê。
詩篇 40 10| 我bē-bat將你ê公義蓋密tī我ê心內；　　我已經排列你ê信實，kap你ê救恩。　　我對大聚會bē-bat隱khǹg你ê慈愛kap誠實。
詩篇 40 11| 耶和華ah，求你m̄-thang對我停止你ê慈悲；　　願你ê慈愛kap誠實常常保護我。
詩篇 40 12| 因為有bōe算得ê災厄圍困我；　　我ê罪惡jip-tio̍h我，hō͘我bōe能kia̍h目；　　Chiah-ê罪惡比我ê頭毛khah-chōe；我ê心續離開我。
詩篇 40 13| 耶和華ah，求你歡喜拯救我；　　耶和華ah，求你緊緊幫贊我。
詩篇 40 14| 願hiah-ê siàu想beh害我性命ê做一下見笑，漏氣；　　願hiah-ê歡喜我受陷害ê，oa̍t倒tńg受凌辱。
詩篇 40 15| 願hiah-ê對我講，Ho͘h-chāi，Hhouh-chāi ê，　　因為見笑來敗無。
詩篇 40 16| 願一切chhē你ê，因為你來歡喜快樂；　　願hiah-ê欣慕你救恩-ê常常講，　　Tio̍h尊耶和華做大。
詩篇 40 17| 總是我是困苦sòng-hiong-ê，主iáu-kú siàu念我；　　你是幫贊我ê，拯救我ê；　　我ê上帝ah，求你m̄-thang延chhiân。
詩篇 41 1| 大衛ê詩，交hō͘樂官。1) 眷顧sòng-hiong人ê，有福氣；　　當患難ê日，耶和華beh救伊。
詩篇 41 2| 耶和華beh保全伊，hō͘伊活teh，伊beh tī地上享福；　　求你m̄-thang將伊交hō͘對敵，來照in所ài。
詩篇 41 3| 伊倒在床，耶和華beh扶持伊；　　伊破病ê時，你beh料理伊ê被舖。
詩篇 41 4| 我bat講，耶和華ah，求你憐憫我；　　醫好我ê心神，因為我有得罪tī你。
詩篇 41 5| 我ê對敵用pháiⁿ話議論我，講，　　伊tī時會死，伊ê名tī時會滅無？
詩篇 41 6| 伊若來看我，就講無影話；　　伊ê心積聚奸惡，　　出去外口，就四界講。
詩篇 41 7| 一切怨恨我ê人chi-bú chi-chū議論我；　　In 設計謀beh害我；
詩篇 41 8| In講，有怪病tiâu tī伊ê身軀；　　伊已經倒床，永bōe koh起來。
詩篇 41 9| 連我知己ê朋友，我所óa靠，食我ê餅ê，　　Kia̍h起腳後tiⁿ踢我。
詩篇 41 10| 耶和華ah，求你憐憫我，　　Hō͘我起來thang報應in。
詩篇 41 11| 因為我ê對敵bōe得tio̍h對我誇口khah贏；　　我tùi án-ni就知你歡喜我。
詩篇 41 12| 論到我，你因為我ê純全就扶持我，　　Hō͘我永遠khiā tī你ê面前。
詩篇 41 13| Tio̍h o-ló耶和華以色列ê上帝，　　Tùi永遠到永遠，　　A-bēng，koh A-bēng。
詩篇 42 1| Khó-la̍h後裔教示ê詩，交hō͘樂官。1) 上帝ah，我ê心切切欣慕你，　　親像鹿切切欣慕溪水。
詩篇 42 2| 我ê心嘴乾，欣慕上帝，就是活ê上帝；　　我啥時能到上帝面前，來見伊ah？
詩篇 42 3| 我暝日用我ê目屎chún飯食，　　In對我講無soah，你ê上帝tī toh落？
詩篇 42 4| 我早前kap眾人做陣去，chhōa in到上帝ê厝；　　用歡喜o-ló ê聲，大家守節；　　我追念chiah-ê事，我ê心極其悲傷。
詩篇 42 5| 我ê心ah，你啥事鬱卒？　　啥事tī我ê內面著急？　　你tio̍h ǹg望上帝，　　因為伊ê面ǹg我，來拯救我；所以我iáu-kú beh o-ló伊。
詩篇 42 6| 我ê上帝ah，我ê心tī我ê內面鬱卒；　　所以我tùi約旦ê地kap Hek-bûn，　　亦tùi Bí-sat ê山記念你。
詩篇 42 7| 你ê瀑布出聲，就深淵kap深淵相叫應；　　你ê波浪，你ê大湧，lóng淹密我。
詩篇 42 8| 總是耶和華日時beh施出伊ê慈愛；　　暝時伊hō͘我唱歌，　　來求賞賜我活命ê上帝。
詩篇 42 9| 我beh對上帝，我ê石磐，講，你啥事bōe記得我？　　我啥事因為對敵ê壓迫，憂悶來行ah？
詩篇 42 10| 我ê對敵譏刺我，親像phah碎我ê骨頭；　　In對我講無soah，你ê上帝tī toh落？
詩篇 42 11| 我ê心ah，你啥事鬱卒？　　啥事tī我ê內面著急？　　你tio̍h ǹg望上帝；因為我iáu-kú beh o-ló伊；　　伊是我ê面ê榮光，亦是我ê上帝。
詩篇 43 1| 上帝ah，求祢kā我判斷；對無虔誠ê國，辯明我ê案。　　求祢救我脫離奸詐不義ê人。
詩篇 43 2| 因為你是hō͘我有氣力ê上帝；啥事放sak我？　　我啥事因為對敵ê壓迫，常常憂悶來行ah？
詩篇 43 3| 求你發出你ê光kap你ê真實，hō͘伊chhōa我；　　帶我到你ê聖山，到你ê會幕。
詩篇 43 4| 我就beh到上帝ê祭壇，到我極歡喜ê上帝hia；　　上帝ah，我ê上帝ah，我beh彈琴來o-ló你。
詩篇 43 5| 我ê心ah，你啥事鬱卒？　　啥事tī我ê內面著急？　　你tio̍h ǹg望上帝；　　因為我iáu-kú beh o-ló伊；　　伊是我ê面ê榮光，亦是我ê上帝。
詩篇 44 1| Khó-la̍h後裔教示ê詩，交hō͘樂官。1) 上帝ah，你tī古早，阮ê列祖ê時，所行ê事，阮親耳聽見，　　阮ê列祖亦有對阮講起。
詩篇 44 2| 你bat用你ê手趕列邦，來栽培阮ê列祖，　　你苦楚hiah-ê族，來hō͘ in發達。
詩篇 44 3| 因為in m̄是tùi in ê刀劍來得tio̍h土地；　　亦m̄是in ê手救in；　　就是你ê chiàⁿ手，你ê手骨，你ê面ê光救in；　　因為你歡喜in。
詩篇 44 4| 上帝ah，你是我ê王；　　求你出令，拯救雅各。
詩篇 44 5| 阮óa靠你，beh chhia倒阮ê對敵；　　阮óa靠你ê名，beh thún踏hiah-ê起來攻擊阮ê人。
詩篇 44 6| 因為我無beh óa靠我ê弓，　　我ê刀亦bōe救我。
詩篇 44 7| 獨獨你bat救阮脫離對敵，　　Hō͘怨恨阮ê人見笑。
詩篇 44 8| 阮thong日因為上帝來誇口，　　阮beh o-ló你ê名到永遠。	[Sè-la̍h]
詩篇 44 9| 總是現今你放sak阮，hō͘阮受凌辱；　　無kap阮ê軍兵相kap出去。
詩篇 44 10| 你hō͘阮tī對敵ê面前oa̍t-tńg身走；　　Hiah-ê怨恨阮ê人，chhut-chai7in來搶the̍h。
詩篇 44 11| 你hō͘阮親像羊做人ê食物；　　Hō͘阮四散tī列邦中。
詩篇 44 12| 你bōe你ê百姓，亦無thàn-錢，　　所得tio̍h ê價錢，也無加添你ê好額。
詩篇 44 13| 你hō͘阮受隔壁國ê凌辱；　　受四圍ê人恥笑譏刺。
詩篇 44 14| 你hō͘阮tī列邦中做話柄；　　Hō͘眾百姓對阮搖頭。
詩篇 44 15| 我ê凌辱thong日tī我ê頭前；　　我ê面ê見笑遮蓋我；
詩篇 44 16| 是因為hit-ê詈罵、譭謗ê人ê聲，　　Koh因為對敵kap報冤ê人ê緣故。
詩篇 44 17| Chiah-ê lóng臨到阮，阮無bōe記得你。　　亦無假影守你ê約。
詩篇 44 18| 阮ê心無pōe你；　　阮ê腳步無偏離你ê路。
詩篇 44 19| 你竟然tī山狗ê所在teh傷阮，　　用死ê蔭影遮蓋阮。
詩篇 44 20| 設使阮bōe記得阮ê上帝ê名，　　Á是ǹg別ê神kia̍h起手；
詩篇 44 21| 上帝kiám無鑑察chit-ê事mah？　　因為伊知人心內ê隱密。
詩篇 44 22| 阮因為你ê緣故，thong日受thâi；　　看做親像beh thâi ê羊。
詩篇 44 23| 主ah，求你精神，啥事teh睏？　　求你起來，m̄-thang永遠棄sak阮。
詩篇 44 24| 你啥事掩你ê面？　　啥事bōe記得阮所受ê苦難kap壓制？
詩篇 44 25| 因為阮ê性命仆tī土粉；　　阮ê腹肚連tī地面。
詩篇 44 26| 求你起來幫贊阮，帶念你ê慈愛救贖阮。
詩篇 45 1| Khó-la̍h後裔教示ê詩，koh是愛慕ê歌；交hō͘樂官；調是用「百合花」。1) 我ê心chhèng出好ê話；　　我講起我為tio̍h王所做ê；　　我ê舌是敏捷ê人ê筆。
詩篇 45 2| 你比世間人khah好看，　　Tī你ê嘴滿滿有恩惠，　　所以上帝賜福你，直到永遠。
詩篇 45 3| 大權能ê ah，你tio̍h背劍tī腰裡，　　顯出你ê榮光kap威嚴。
詩篇 45 4| Koh tī威嚴ê中間，為tio̍h真理、謙卑、公義，　　你坐車進前去，無m̄得勝；　　你ê chiàⁿ手beh做thang驚ê事，hō͘你看。
詩篇 45 5| 你ê箭肉真利，　　射tio̍h王ê對敵ê心，　　列邦倒tī你ê下面。
詩篇 45 6| 上帝ah，你ê寶座是永永遠遠ê，　　你ê國ê權柄是正直ê權柄。
詩篇 45 7| 你歡喜公義，怨恨不法，　　所以上帝，你ê上帝，用歡喜ê油抹你，　　贏過你chiah-ê同伴。
詩篇 45 8| 你ê衣裳lóng有沒藥、沉香、肉桂ê芳；　　Tùi象牙ê王宮，有絲絃ê樂器hō͘你歡喜。
詩篇 45 9| 有王ê cha-bó͘-kiáⁿ tī你尊貴婦女ê中間；　　王后用Gô-hui ê金裝飾，khiā tī你ê chiàⁿ-pêng。
詩篇 45 10| Cha-bó͘-gín-á ah，你tio̍h聽，tio̍h看，tio̍h àⁿ耳孔；　　M̄-thang記得你ê百姓，kap你ê老父ê家；
詩篇 45 11| 王就beh欣慕你ê súi；　　因為伊是你ê主，你tio̍h拜伊。
詩篇 45 12| Chhui-lô ê百姓beh來送禮物，　　百姓中ê好額人beh對你求恩。
詩篇 45 13| 王ê cha-bó͘-kiáⁿ tī王宮內，極其榮華；　　伊ê衣服是用金線繡ê。
詩篇 45 14| 伊beh穿繡花ê衣服，受chhōa到王ê面前；　　做伴跟隨伊ê在室女亦beh受chhōa到你ê面前；
詩篇 45 15| In beh歡喜快樂受引chhōa；　　In beh進入王宮。
詩篇 45 16| 你ê kiáⁿ孫beh續接你ê列祖；　　你beh設立in tī全地做王。
詩篇 45 17| 我beh hō͘你ê名萬代hō͘人記念；　　所以萬百姓beh永永遠遠感謝你。
詩篇 46 1| Khó-la̍h後裔ê詩；交hō͘樂官；調是用女音。1) 上帝是阮逃閃ê所在kap氣力。　　亦是患難中及時ê幫贊。
詩篇 46 2| 所以地雖然變遷，　　山雖然搖動到海中，
詩篇 46 3| 其中ê水雖然hōa-hōa哮giâ湧，　　山雖然因為海漲搖choah，阮亦無驚。	[Sè-la̍h]
詩篇 46 4| 有一條河，伊ê開叉hō͘上帝ê城歡喜；　　就是至koânê所khiā起聖ê所在。
詩篇 46 5| 上帝tī hit中間，城的確bōe搖動；　　天phú光，上帝beh幫贊伊。
詩篇 46 6| 異邦hōa-hōa哮，列國搖動；　　上帝出伊ê聲，地就消溶。
詩篇 46 7| 萬軍ê耶和華kap阮tī-teh，　　雅各ê上帝做阮ê高台。	[Sè-la̍h]
詩篇 46 8| 來ah，來看耶和華ê所做，　　看伊hō͘地荒廢到怎樣。
詩篇 46 9| 伊hō͘交戰soah，到tī地極；　　伊at折弓，斬斷鎗；　　將戰車燒tī火中。
詩篇 46 10| Lín tio̍h定定，tio̍h知我是上帝；　　我beh tī列邦中做高大，受尊做大，　　Tī遍地上亦做高大。
詩篇 46 11| 萬軍ê耶和華kap阮tī-teh；　　雅各ê上帝做阮ê高台。
詩篇 47 1| Khó-la̍h後裔ê詩；交hō͘樂官。1) Lín眾百姓ah，lín lóng tio̍h搭手；　　Tio̍h用得勝ê聲，大聲o-ló上帝。
詩篇 47 2| 因為耶和華至koânê，thang驚ê，　　伊是大君王，管理全地。
詩篇 47 3| 伊beh hō͘萬百姓降服tī阮ê下面；　　亦beh hō͘列邦tī阮ê腳下。
詩篇 47 4| 伊kā阮揀阮ê產業，　　就是伊所疼ê雅各ê榮光。[Sè-la̍h]
詩篇 47 5| 上帝上去，有hoah ê聲tè伊，　　耶和華上去，有號頭ê聲tè伊。
詩篇 47 6| Lín tio̍h唱歌，o-ló上帝，tio̍h唱歌o-ló；　　唱歌o-ló咱ê王，tio̍h唱歌o-ló；
詩篇 47 7| 因為上帝是全地ê王，　　Tio̍h用智慧唱歌o-ló伊。
詩篇 47 8| 上帝做王治理萬國；　　上帝坐tī伊聖ê寶座。
詩篇 47 9| 列邦ê貴族聚集，beh做亞伯拉罕ê上帝ê百姓；　　因為世界ê藤牌是屬tī上帝；　　伊是極高。
詩篇 48 1| Khó-la̍h後裔ê詩歌。1) 耶和華至大，應該大大得tio̍h o-ló；　　就是tī咱上帝ê城，tī伊聖ê山。
詩篇 48 2| 錫安山，大君王ê城，tī北面，　　高大koh好看，hō͘全地所歡喜。
詩篇 48 3| 上帝tī祂ê宮殿內，　　家己顯明做高台。
詩篇 48 4| 看ah，列王聚集，　　In相kap tùi-chia經過。
詩篇 48 5| In看見就gông-ngia̍h；　　驚惶kín-緊走。
詩篇 48 6| In tī-hia ngia̍uh-ngia̍uh-chhoah，　　痛疼親像生kiáⁿ ê婦人人。
詩篇 48 7| 你用東風，　　Phah破Tha-si ê船。
詩篇 48 8| 阮tī萬軍ê耶和華ê城中，就是阮ê上帝ê城中，　　所看見-ê tú-tú照阮所聽見；　　上帝beh hō͘ chit-ê城堅固到永遠。	[Sè-la̍h]
詩篇 48 9| 上帝ah，阮tī你ê殿內，　　Siàu念你ê慈愛。
詩篇 48 10| 上帝ah，你所受ê o-ló，　　Tú-tú kap你ê名相合，到tī地極。　　你ê chiàⁿ手滿滿公義。
詩篇 48 11| 因為你ê判斷，　　錫安山tio̍h歡喜，　　猶大ê城tio̍h快樂。
詩篇 48 12| Lín tio̍h se̍h錫安，四圍行伊，　　算伊ê城樓，
詩篇 48 13| 詳細看伊ê城牆，　　省察伊ê王宮，　　Beh hō͘ lín宣傳tī後代。
詩篇 48 14| 因為chit-ê上帝永永遠遠做咱ê上帝；　　伊beh chhōa咱到tī死ê時。
詩篇 49 1| Khó-la̍h後裔ê詩；交hō͘樂官；1) 眾百姓ah，lín lóng tio̍h聽chit-ê，　　世上lóng總khiā起ê百姓，lín tio̍h àⁿ耳孔；
詩篇 49 2| 無論下等上等，　　好額sòng-hiong，lóng tio̍h án-ni。
詩篇 49 3| 我ê嘴beh講智慧，　　我ê心所想是通達。
詩篇 49 4| 我beh àⁿ耳孔聽譬喻，　　我beh用琴解明我ê奧妙。
詩篇 49 5| 奸惡tè我ê腳後tiⁿ四面圍我，　　Tī chit號患難ê日我mih-sái驚？
詩篇 49 6| Hiah-ê óa靠in ê勢力，　　誇口in ê富有ê人，
詩篇 49 7| 無一個有法度thang贖回家己ê兄弟，　　亦bōe能替伊將贖回ê價錢hō͘上帝；
詩篇 49 8| (因為贖回in ê性命ê價錢真貴，　　只有永遠放soah；)
詩篇 49 9| Hō͘伊長長活teh，　　無看見朽壞；
詩篇 49 10| 因為伊看見智慧ê人死，　　愚戇ê人，kap親像cheng-siⁿ hit款ê人，亦做一下滅無；　　留in ê錢財hō͘別人。
詩篇 49 11| In心內想in ê厝beh永永tī-teh，　　In khiā起ê所在beh到萬代；　　In用家己ê名來名家己ê地。
詩篇 49 12| 總是人tiàm tī尊貴ê中間，bōe久長；　　親像會死ê cheng-siⁿ。
詩篇 49 13| In行chit-ê路，是in ê戇；　　總是in以後ê人iáu-kú掠in ê話做tio̍h。	[Sè-la̍h]
詩篇 49 14| In親像羊群，定tio̍h tio̍h落陰間；　　死無beh做in ê牧者；　　到早起時，正直ê人beh管轄in；　　In ê súi beh hō͘陰間滅去，　　致到無khiā起ê所在。
詩篇 49 15| 獨獨上帝beh贖回我ê靈魂，脫離陰間ê權柄；　　因為伊beh接納我。	[Sè-la̍h]
詩篇 49 16| 人發財，家庭加添榮光，　　你m̄免因為án-ni來驚；
詩篇 49 17| 因為伊死，無一項能帶去，　　伊ê榮光bōe會tè伊去。
詩篇 49 18| 伊在生雖然家己誇口有福氣，　　(你若gâu照顧家己，人beh o-ló你)，
詩篇 49 19| 但是伊beh歸到伊歷代ê祖公hia，　　In永遠無看見光。
詩篇 49 20| 人tiàm tī尊貴ê中間，亦無醒悟，　　是親像會死ê cheng-siⁿ。
詩篇 50 1| A-sat ê詩。1) 全能ê上帝耶和華有講出話，來召天下；　　Tùi日出到日落ê所在。
詩篇 50 2| Tùi齊全súi ê錫安，　　上帝有發出光。
詩篇 50 3| 阮ê上帝beh來，決斷無靜靜；　　有火tī伊ê面前teh燒，　　有風tī伊ê四圍真透。
詩篇 50 4| 伊beh叫頂面ê天kap地；　　為tio̍h beh審判伊ê百姓；
詩篇 50 5| 講，tio̍h招集我聖ê百姓來我chia，　　就是hiah-ê用祭祀kap我立約ê人。
詩篇 50 6| Chiah-ê天 beh顯明伊ê公義；　　因為上帝本身是做審判ê。	[Sè-la̍h]
詩篇 50 7| 我ê百姓ah，lín tio̍h聽，我beh講；　　以色列ah，我beh警戒你；　　我是上帝，你ê上帝。
詩篇 50 8| 我無因為你ê祭祀責備你；　　你ê燒祭常常tī我ê面前。
詩篇 50 9| 我無tùi你ê厝取公ê牛，　　亦無tùi你ê寮取公ê山羊。
詩篇 50 10| 因為樹林內ê百獸，　　千山ê cheng-siⁿ，lóng是我ê。
詩篇 50 11| 山中ê飛鳥，我lóng知；　　曠野ê走獸亦lóng屬tī我。
詩篇 50 12| 我若iau，無beh kā你講；　　因為世界kap其中所充滿ê，lóng是我ê。
詩篇 50 13| 我kiám beh食牛káng ê肉，　　Á是lim山羊káng ê血mah？
詩篇 50 14| 你tio̍h用感謝做祭，獻hō͘上帝；　　Koh tio̍h tùi至koânê，謝你ê願；
詩篇 50 15| Tī患難ê日tio̍h求叫我；　　我beh救你，你亦beh榮光我。
詩篇 50 16| 但是上帝對pháiⁿ人講，　　你thái-thó敢傳我ê律例，　　嘴講起我ê約ah？
詩篇 50 17| 其實你厭賤教示，　　將我ê話hiat tī你ê ka-chiah後。
詩篇 50 18| 你看見賊，就kap伊同心；　　Koh kap行姦淫ê人相kap有份。
詩篇 50 19| 你hō͘你ê嘴常常講pháiⁿ話，　　你ê舌造作奸詐。
詩篇 50 20| 你坐teh譭謗你ê兄弟；　　誣賴你ê同胞。
詩篇 50 21| 你行chiah-ê事，我靜靜無講；　　你phah算我tú-tú kap你一樣。　　其實我beh責備你；將chiah-ê事排tī你ê目睭前。
詩篇 50 22| Lín bōe記得上帝ê人，tio̍h想chit-ê事，　　免致我將lín拆碎，無人拯救。
詩篇 50 23| 見若用感謝獻做祭ê，就是榮光我；　　謹慎行ê人，　　我beh hō͘伊看見上帝ê救恩。
詩篇 51 1| 大衛kap Poa̍t-sī-pa同房以後，先知Ná-tan來見伊，伊做chit-ê詩；交hō͘樂官。1) 上帝ah，照你ê慈愛憐憫我；　　照你豐盛ê慈悲擦消我ê過失；
詩篇 51 2| 將我ê罪惡一盡洗除，　　亦洗清我，到無罪。
詩篇 51 3| 因為我家己知我ê過失；　　我ê罪常常tī我ê面前。
詩篇 51 4| 我所犯tio̍h-ê，就是得罪你nā-tiāⁿ，　　Tī你ê目睭前行chit號pháiⁿ；　　致到你講話ê時，顯明做義；　　判斷ê時，顯明公道。
詩篇 51 5| 我是tī罪惡中生ê，　　Tī罪ê中間，我ê老母懷孕我。
詩篇 51 6| 你所ài-ê是心內誠實；　　Tī我ê腹內，你beh hō͘我得tio̍h智慧。
詩篇 51 7| 求你用牛膝草洗我，我就清氣；　　求你洗我，我就比雪khah白。
詩篇 51 8| 求你hō͘我得tio̍h聽見歡喜快樂ê聲；　　Hō͘你所at折ê骨thang歡喜。
詩篇 51 9| 求你掩你ê面，無看我ê罪，　　擦消我一切ê罪惡。
詩篇 51 10| 上帝ah，求你kā我創造清氣ê心，　　Hō͘我ê內面有換新正直ê神。
詩篇 51 11| M̄-thang 趕我，hō͘我離開你ê面；　　M̄-thang tùi我收回你聖ê神。
詩篇 51 12| 求你hō͘我猶原得tio̍h你救恩ê快樂；　　賞賜我有自由ê神，來扶持我。
詩篇 51 13| 我就將你ê道路指示有過失ê人；　　有罪ê人就beh歸順你。
詩篇 51 14| 上帝ah，你是救我ê上帝，　　求你救我脫離thâi人ê罪；　　我ê舌beh大聲吟詩o-ló你ê義。
詩篇 51 15| 主ah，求你開我ê嘴唇；　　我ê嘴就beh報揚你ê好名聲。
詩篇 51 16| 因為你無ài祭物；若ài，我就beh獻；　　燒祭你亦無歡喜。
詩篇 51 17| 上帝所ài ê祭，就是憂傷ê神；　　上帝ah，憂傷痛悔ê心，你無beh看輕伊。
詩篇 51 18| 求你照你ê好意思，好款待錫安；　　起造耶路撒冷ê城牆。
詩篇 51 19| Hit時你beh歡喜義ê祭，kap燒祭，以及ka-nn̂g-chiah cheng-siⁿ ê燒祭；　　Hit時人beh將公ê牛獻tī你ê壇。
詩篇 52 1| Í-tong人To-ek來報掃羅講，大衛到A-hi-bí-le̍k ê家。Hit時大衛做chit-ê教示ê詩；交hō͘樂官。1) 勇猛ê人ah，你啥事為tio̍h做pháiⁿ來誇口？　　上帝ê慈愛永遠tī-teh。
詩篇 52 2| 你ê舌圖謀邪惡；　　親像內ê剃頭刀，行奸詐。
詩篇 52 3| 你ài pháiⁿ贏過ài好；　　Ài白賊贏過ài講義理。[Sè-la̍h]
詩篇 52 4| 詭譎ê舌ah，　　你ài講一切吞食ê話。
詩篇 52 5| 上帝亦beh毀壞你，到永遠，　　祂beh掠你，tùi你ê布棚中khiú出來；　　Tùi活人ê地，將你拔出來。[Sè-la̍h]
詩篇 52 6| 義人beh看見來驚惶，　　亦beh笑伊，講，
詩篇 52 7| 看ah，這就是hit號無掠上帝做伊ê氣力ê人；　　是óa靠伊ê錢財ê罪，　　Tī邪惡家己khiā在。
詩篇 52 8| 論到我，我是親像上帝厝內青翠ê橄欖樹；　　我永永遠遠óa靠上帝ê慈愛。
詩篇 52 9| 因為你行這，我beh感謝你到永遠；　　我亦beh tī你聖ê百姓ê面前ǹg望你ê名；因為伊ê名是好。
詩篇 53 1| 大衛教示ê詩；交hō͘樂官；調是用Bâ-hap-la̍h。1) 戇人心內講，無有上帝。　　In thàn邪惡，行可惡ê罪；　　無一人行好。
詩篇 53 2| 上帝tùi天àⁿ落看世間人，　　Beh看有明理ê人，　　有chhē求上帝ê人á無。
詩篇 53 3| In ta̍k人lóng退後，一概變做污穢；　　無人行好，連一個亦無。
詩篇 53 4| 做pháiⁿ ê人kiám bōe曉得mah？　　In吞食我ê百姓親像食餅。　　亦無求叫上帝。
詩篇 53 5| In tī無thang驚惶ê所在，就大大驚惶；　　因為siōng-tè將hit-ê安營攻擊你ê人ê骨頭phah散；　　你hō͘ in見笑，因為上帝棄sak in。
詩篇 53 6| 願以色列ê拯救tùi錫安出；　　上帝救伊受掠ê百姓倒tńg來，　　Hit時雅各beh快樂，以色列beh歡喜。
詩篇 54 1| Se-hut人來對掃羅講，大衛kiám m̄是bih tī阮hia mah？Hit時大衛做chit-ê教示ê詩；交hō͘樂官；用絲絃ê樂器。1) 上帝ah，求你用你ê名救我；　　用你ê大權能替我伸冤。
詩篇 54 2| 上帝ah，求你聽我ê祈禱；　　Àⁿ耳孔聽我ê嘴所講ê話。
詩篇 54 3| 因為外人起來攻擊我，強惡 ê人siàu想我ê性命；　　In無敬奉上帝tī in ê面前。[Sè-la̍h]
詩篇 54 4| 上帝是幫贊我ê，　　主是扶持我ê活命ê。
詩篇 54 5| 伊beh將我ê對敵所行ê pháiⁿ報應in；　　求你照你ê誠實滅無in。
詩篇 54 6| 我beh將甘心ê祭祀獻hō͘你；　　耶和華ah，我beh感謝o-ló你ê名；因為你ê名是好。
詩篇 54 7| 伊救我出一切ê患難；　　我親目看見我ê對敵tú-tio̍h報應。
詩篇 55 1| 大衛教示ê詩；交hō͘樂官；用絲絃ê樂器。1) 上帝ah，求你àⁿ耳孔聽我ê祈禱；　　M̄-thang tiàm-密，m̄聽我ê懇求。
詩篇 55 2| 求你àⁿ落聽我，應我；　　我悲傷無平安，haiⁿ-haiⁿ-chhan；
詩篇 55 3| Lóng是因為對敵ê聲，pháiⁿ人ê制壓；　　因為in將罪過chhia hō͘我，用受氣pek我。
詩篇 55 4| 我ê心tī我內面真苦痛；　　死無ê驚惶到tī我。
詩篇 55 5| 驚惶ngia̍uh-ngia̍uh-chhoah到tī我，　　驚惶淹密我。
詩篇 55 6| 我就講，願我得tio̍h si̍t，親像鴿(kap)，　　我就飛去，得tio̍h安然khiā起。
詩篇 55 7| 我beh飛去遠遠，　　歇tī曠野。	[Sè-la̍h]
詩篇 55 8| 我beh緊緊走到閃避ê所在，　　脫離狂風報頭。
詩篇 55 9| 主ah，求你吞滅in，分開in ê舌；　　因為我tī城內bat看見強暴kap相爭ê事。
詩篇 55 10| In暝日行se̍h tī城牆頂；　　Tī城內有虛假惡毒。
詩篇 55 11| 邪惡tī hit內面；　　壓制奸詐無離開伊ê街路。
詩篇 55 12| 因為譭謗我ê，m̄是對敵；　　設使是，就iáu能忍得；　　自高攻擊我ê，m̄是怨恨我ê人；　　設使是，就會bih來閃伊。
詩篇 55 13| 無phah算是你，都是我平輩 ê人，　　我ê同伴，我知己 ê朋友。
詩篇 55 14| 咱平素相kap談論真親密，　　咱kap眾人相kap行tī上帝ê厝。
詩篇 55 15| 願死無忽然到tī in，hō͘ in活活落陰間；　　因為邪惡tī in khiā起ê所在，tī in ê中間。
詩篇 55 16| 論到我，我beh求叫上帝；　　耶和華beh救我。
詩篇 55 17| Ê-hng、早起、日晝，我beh哀傷吐氣；　　伊亦beh聽我ê聲。
詩篇 55 18| 伊救贖我ê性命，脫離攻擊我ê人；hō͘我得tio̍h平安；　　因為反對我ê人chōe。
詩篇 55 19| Tùi古早常常tī-teh ê上帝，　　Beh聽見，亦beh報應in；[Sè-la̍h]		就是hiah-ê無改變，無敬畏上帝ê人。
詩篇 55 20| 伊伸手攻擊kap伊相和ê人；　　伊已經背伊ê約。
詩篇 55 21| 伊ê嘴滑澤(tia̍h)，親像奶油；　　伊ê心khǹg交戰；　　伊ê話柔軟，khah贏膏油，　　其實是出鞘ê刀。
詩篇 55 22| Tio̍h將你ê擔，卸hō͘耶和華；　　伊beh扶持你，伊永永無hō͘義人搖choah。
詩篇 55 23| 上帝ah，你beh hō͘ in陷落tī滅無ê坑；　　Thâi-死人行奸詐ê，bōe活到中年；　　獨獨我beh óa靠你。
詩篇 56 1| 腓利士人tī Ka-te̍k掠tio̍h大衛，hit時伊做chit-ê金ê詩；交hō͘樂官；調是用「遠遠無聲ê鴿」1) 上帝ah，求你可憐我，因為人beh吞食我；　　Thong日攻擊，壓制我。
詩篇 56 2| 我ê對敵thong日beh吞食我，　　因為起驕傲攻擊我ê人真chōe。
詩篇 56 3| 我tī驚惶ê時，　　我beh óa靠你。
詩篇 56 4| 我靠上帝，我beh o-ló伊ê話；　　我已經óa靠上帝，我就無驚。　　屬tī血氣ê beh啥法得我ta-ôa？
詩篇 56 5| In thong日改chhoa̍h解斜我ê話；　　In對我所想ê，lóng是beh害我。
詩篇 56 6| In聚集、埋伏，teh燒ǹg我ê腳步，　　親像當等beh害我ê性命。
詩篇 56 7| In做pháiⁿ kiám會逃脫mah？　　上帝ah，求你tī受氣中，hō͘眾百姓墮落。
詩篇 56 8| 我ê流落，你lóng 記數；　　求你將我ê目屎siu tī你ê皮囊；　　這kiám無lóng記tī你ê冊mah？
詩篇 56 9| 我求叫ê日，我ê對敵lóng beh oa̍t-tńg身退去；　　上帝為我，這是我所知。
詩篇 56 10| 我靠上帝，我beh o-ló伊ê話；　　我靠耶和華，我beh o-ló伊ê話。
詩篇 56 11| 我已經óa靠上帝，我就無驚；　　人beh啥法得我ta-ôa？
詩篇 56 12| 上帝ah，我對你所hē ê願tī我ê身上；　　我beh用謝恩ê祭獻hō͘你。
詩篇 56 13| 因為你救我ê活命脫離死無；　　你kiám m̄是保護我ê腳無跋倒mah？　　Hō͘我tī上帝ê面前，行tī活命ê光中mah？
詩篇 57 1| 大衛閃避掃羅，bih tī洞內；hit時伊做chit-ê金ê詩；交hō͘樂官；調是用「莫得毀壞ê」。1) 上帝ah，求你可憐我，可憐我；　　我ê身beh投歇tī你；　　我beh 投歇tī你翼股ê致蔭下，　　Thèng候chiah-ê災厄經過。
詩篇 57 2| 我beh求叫至koânê上帝；　　就是kā我chhiâⁿ-tî ta̍k項事ê上帝。
詩篇 57 3| 當hit-ê beh吞食我ê人譭謗我ê時，　　上帝beh施恩，tùi天救我；[Sè-la̍h]　　亦beh發出伊ê慈愛，kap伊ê誠實。
詩篇 57 4| 我ê性命tī獅ê中間；我倒tī親像火to̍h ê世間人ê中間；　　In ê嘴齒是鎗是箭，　　In ê舌是利刀。
詩篇 57 5| 上帝ah，願你高大pôaⁿ過chiah-ê天，　　願你ê榮光pôaⁿ過全地。
詩篇 57 6| In kā我ê腳步設羅網，　　壓制我ê心神；　　In tī我ê面前開陷坑，　　家己反tńg跋落hit內面。	[Sè-la̍h]
詩篇 57 7| 上帝ah，我ê心自在，我ê心自在；　　我beh吟詩，我beh唱歌o-ló。
詩篇 57 8| 我ê神ah，你tio̍h精神起來；　　琴ah，瑟ah，lín tio̍h精神起來；　　我本身beh真早精神起來。
詩篇 57 9| 主ah，我beh tī 萬百姓ê中間感謝你；　　Tī列邦ê中間唱歌o-ló你。
詩篇 57 10| 因為你ê慈愛大到抵天，　　你ê誠實到穹蒼。
詩篇 57 11| 上帝ah，願你高大pôaⁿ過chiah-ê天；　　願你ê榮光pôaⁿ過全地。
詩篇 58 1| 大衛金ê詩；交hō͘樂官；調是用「莫得毀壞」。1) 世間人ah，lín靜靜kiám真正講公義mah？　　Lín kiám照誠實行審判mah？
詩篇 58 2| M̄是，lín是心內做pháiⁿ；　　Lín tī地上，用lín ê手所做ê強暴，秤(chhìn)hō͘人。
詩篇 58 3| Pháiⁿ人一下出母胎，就kap上帝生疏；　　一下離開老母ê腹肚，就行叉路，講白賊話。
詩篇 58 4| In ê毒親像蛇ê毒，　　In親像臭耳人ê毒蛇塞密耳孔；
詩篇 58 5| M̄聽驅蛇ê人ê聲，　　雖bóng gâu畫符念咒ê，in亦m̄聽。
詩篇 58 6| 上帝ah，求你phah折in嘴內ê齒；　　耶和華ah，求你phah折獅á-thûn ê大支嘴齒。
詩篇 58 7| 願in消滅親像緊緊流ê水；　　In ê箭比beh射ê時，願in ê箭親像phah折。
詩篇 58 8| 願in親像lô͘螺，消溶去；　　Koh親像婦人人ka-la̍uh無見tio̍h天日ê胎。
詩篇 58 9| Lín用刺á hiâⁿ火，鼎iáu未熱，　　伊beh用捲螺風，將生ê kap to̍h-ê，做一下掃去。
詩篇 58 10| 義人看見報應ê事，就歡喜；　　伊beh tī pháiⁿ人ê血洗伊ê腳。
詩篇 58 11| 人就beh講，義人真正有好報；　　Tī地面上果然有上帝teh判斷。
詩篇 59 1| 掃羅差人去埋伏大衛ê厝，beh thâi伊；hit時大衛做chit-ê金ê詩；交hō͘樂官；調用「莫得毀壞」。1) 我ê上帝ah，求你救我脫離我ê對敵；　　安置我tī高ê所在，得tio̍h脫離hiah-ê起來攻擊我ê人。
詩篇 59 2| 求你救我脫離做pháiⁿ ê人，　　Koh救我脫離ài thâi-死人ê人。
詩篇 59 3| 因為in埋伏beh害我ê性命；　　有猛人聚集來攻擊我；　　耶和華ah，這m̄是因為我ê過失，亦m̄是因為我ê罪過。
詩篇 59 4| 我雖然無過失，in走來，備辦beh害我；　　求你精神起來幫贊我，來鑑察。
詩篇 59 5| 萬軍ê上帝耶和華，就是以色列ê上帝ah，　　求你起來，辨理萬國；m̄-thang憐憫見若行奸詐ê pháiⁿ人。[Sè-la̍h]
詩篇 59 6| In ê-hng時tò來，喉叫親像狗；　　Tī城裡四界行。
詩篇 59 7| In ê嘴吐出pháiⁿ話，嘴唇有刀。　　因為in講，Chī-chūi聽見？
詩篇 59 8| 但是你耶和華beh笑in，　　你beh chhìn笑列邦。
詩篇 59 9| 我ê氣力ah，我beh ǹg望你；　　因為上帝是我ê高台。
詩篇 59 10| 我ê上帝beh用慈愛迎接我；　　上帝beh hō͘我看見我ê對敵受報應。
詩篇 59 11| 莫得剿滅in，驚見我ê百姓bōe記得；　　主ah，阮ê藤牌ah，　　求你用你ê氣力，hō͘ in四散，koh降低。
詩篇 59 12| 因為in嘴ê罪過kap嘴唇ê話，　　以及in所講ê咒罵kap白賊，　　願in tī驕傲ê中間受掠tio̍h。
詩篇 59 13| 求你受氣剿滅in，剿滅in，到lóng無去；　　Hō͘ in知上帝tī雅各ê中間掌權，　　到tī地極。[Sè-la̍h]
詩篇 59 14| In ê-hng時tò來，喉叫親像狗；　　Tī城裡四界行。
詩篇 59 15| In beh走來走去chhē食物；　　若無得tio̍h飽，就thong暝thèng候。
詩篇 59 16| 但是我beh唱歌o-ló你ê氣力，　　早起時beh大聲o-ló你ê慈愛；　　因為你bat做我ê高台，　　Tī患難ê日，做我逃閃ê所在。
詩篇 59 17| 我ê氣力ah，我beh唱歌o-ló你；　　因為上帝是我ê高台，是我慈愛ê上帝。
詩篇 60 1| 大衛tī兩條溪ê A-lân，以及Só-pa ê A-lân，交戰ê時，Iok-ap tò來tī鹽谷，thâi死Í-tong人一萬兩千，hit時大衛做chit-ê金ê詩，hō͘人學習；交hō͘樂官；調用「做干證ê百合花」。1) 上帝ah，你bat棄sak阮，破壞阮；　　你bat受氣阮，求你hō͘阮koh興起。
詩篇 60 2| 你hō͘地振動，亦hō͘伊崩裂；　　願你醫好伊ê裂痕；因為地搖動。
詩篇 60 3| 你hō͘你ê百姓tú-tio̍h艱難；　　你hō͘阮lim hit-ê hō͘人顛來倒去ê酒。
詩篇 60 4| 你用旗賞賜敬畏你ê人，　　Thang為真理kia̍h起來ia̍t。[Sè-la̍h]
詩篇 60 5| 求你聽阮，用chiàⁿ手牽救阮，　　Thang hō͘你所疼ê人得tio̍h救。
詩篇 60 6| 上帝已經kí伊ê聖潔來講，我beh大悅，　　我beh分開示劍，量So͘-kat ê山谷。
詩篇 60 7| Ki-lia̍t是我ê，Má-ná-se亦是我ê；　　Í-hoat-liân是我ê頭盔；　　猶大是我ê權柄。
詩篇 60 8| Mô͘-ap beh做我ê浴盆；我beh hiat我ê鞋tī Í-tong；　　腓利士地ah，你因為我來大聲hoah。
詩篇 60 9| Chī-chūi能chhōa我入堅固ê城？　　Chī-chūi chhōa我入Í-tong ê地？
詩篇 60 10| 上帝ah，你kiám m̄是棄sak阮mah？　　上帝ah，你無kap阮ê軍兵相kap出去。
詩篇 60 11| 求你幫贊阮攻擊對敵；　　因為人ê拯救是空空。
詩篇 60 12| 阮óa靠上帝，做成大tāi-chì；　　因為thún踏阮ê對敵ê，就是伊。
詩篇 61 1| 大衛ê詩，交hō͘樂官；用絲絃ê樂器。1) 上帝ah，求你聽我ê求叫；　　Àⁿ落聽我ê祈禱。
詩篇 61 2| 我ê心失志ê時，就beh tùi地極求叫你；　　求你chhōa我到hit-ê比我khah高ê石磐。
詩篇 61 3| 因為你bat做我逃閃ê所在。　　做我堅固ê台，來脫離對敵。
詩篇 61 4| 我beh永遠tòa tī你ê布棚；　　我beh bih tī你翼下隱密ê所在。	[Sè-la̍h]
詩篇 61 5| 上帝ah，我所hē ê願，你有聽見；　　你有將產業賞賜敬畏你ê名ê人。
詩篇 61 6| 你beh加添王ê歲壽；　　伊ê年歲beh到代代。
詩篇 61 7| 伊beh永遠坐位tī上帝ê面前；　　願你備辦慈愛kap誠實來保護i。
詩篇 61 8| Án-ni我beh唱歌o-ló你ê名，到永遠；　　Thang日日謝我ê願。
詩篇 62 1| 大衛ê詩，照Iâ-tō͘-tùn ê做法；交hō͘樂官。1) 我ê心靜靜，專務thèng候上帝，　　我ê拯救是tùi祂來。
詩篇 62 2| 獨獨伊是我ê石磐，拯救我ê；　　伊是我ê高台，我bōe大搖動。
詩篇 62 3| Lín大家攻擊人，　　將伊毀壞，　　親像毀壞khi斜ê牆，beh倒ê壁，beh到tī時ah？
詩篇 62 4| In相kap計謀專務beh tùi伊尊貴ê位kā伊chhia落去，　　In歡喜白賊；　　In嘴祝福，心咒詛。[Sè-la̍h]
詩篇 62 5| 我ê神ah，你tio̍h靜靜，專務thèng候上帝；　　因為我ê ǹg望是tùi伊來。
詩篇 62 6| 獨獨伊是我ê石磐，是拯救我ê；　　伊是我ê高台，我bōe搖動。
詩篇 62 7| 我ê拯救，我ê榮光，在tī上帝；　　我ê氣力ê石磐，我ê閃避ê所在，亦在tī上帝。
詩篇 62 8| Lín眾百姓，tio̍h時時óa靠伊；　　Tī伊ê面前piàⁿ出lín ê心；　　上帝是咱逃閃ê所在。[Sè-la̍h]
詩篇 62 9| 卑微ê人真正是空虛，尊貴ê人也是虛假；　　Hē tī天秤碗，的確浮起來，　　In一概比呼吸ê氣khah輕。
詩篇 62 10| M̄-thang óa靠暴虐；　　M̄-thang因為搶the̍h來驕傲；　　若財寶加添，m̄-thang注意tī-hia。
詩篇 62 11| 上帝講一pái，　　我有聽見兩項；　　就是權能屬tī上帝。
詩篇 62 12| 主ah，慈愛亦是屬tī你；　　因為你照ta̍k人ê所行來報應伊。
詩篇 63 1| 大衛tī猶大曠野ê時做chit首詩。1) 上帝ah，你是我ê上帝；　　我趁早beh chhē你。　　Tī炕旱，困苦，無水ê地，　　我ê心嘴乾siàu念你，我ê肉體切切欣慕你。
詩篇 63 2| 我bat án-ni tī聖所朝見你，　　為tio̍h ài看你ê權能kap你ê榮光。
詩篇 63 3| 因為你ê慈愛比性命khah好，　　我ê嘴唇beh o-ló你。
詩篇 63 4| 我iáu活ê時，beh án-ni o-ló你；　　我beh奉你ê名，kia̍h起我ê手。
詩篇 63 5| 我ê心神beh飽足，親像食骨髓油膩；　　我亦beh用歡喜ê嘴唇o-ló你；
詩篇 63 6| 就是我倒tī眠床記念你，　　Tī暝間ta̍k更siàu念你ê時。
詩篇 63 7| 因為你bat幫贊我，　　我tiàm tī你翼股ê致蔭下beh歡喜出聲。
詩篇 63 8| 我ê心tè你tiâu-tiâu；　　你ê chiàⁿ手扶持我。
詩篇 63 9| 獨獨hiah-ê siàu想beh滅我ê性命ê人，　　伊beh陷落tī地下深ê所在。
詩篇 63 10| In beh hō͘刀劍thâi；　　In beh hō͘山狗食。
詩篇 63 11| 總是王beh因為上帝來歡喜；　　凡若kí伊來chiù-chōa-ê teh-beh誇口；　　因為白賊人ê嘴beh受塞密。
詩篇 64 1| 大衛ê詩，交hō͘樂官。1) 上帝ah，我哀傷ê時，求你聽我ê聲；　　求你保護我ê活命免驚對敵。
詩篇 64 2| 求你將我khǹg密，hō͘我脫離做pháiⁿ ê人暗靜ê計謀，　　Kap行不義ê人ê擾亂。
詩篇 64 3| In磨in ê舌親像刀；　　In比準in ê箭，就是惡毒ê話。
詩篇 64 4| Beh tī暗靜ê所在射完全ê人；　　In忽然射tio̍h伊，亦m̄驚。
詩篇 64 5| In相勉勵設pháiⁿ計謀；　　In參詳暗靜張羅網；　　講，Chī-chūi能看見in？
詩篇 64 6| In圖謀pháiⁿ-tāi，講，阮盡力圖謀已經有tú好ê計謀；　　In ta̍k人ê念頭kap心思不止深。
詩篇 64 7| 總是上帝beh用箭射in；　　In忽然tio̍h傷。
詩篇 64 8| In beh tio̍h-tak，in ê舌會害in本身；　　凡若看見in ê，lóng beh搖頭。
詩篇 64 9| 眾人lóng beh驚惶，　　Beh報揚上帝所做ê，　　Koh詳細想伊ê所行。
詩篇 64 10| 義人beh因為耶和華來歡喜，亦beh óa靠伊；　　凡若心正直ê人，lóng beh誇口。
詩篇 65 1| 大衛ê詩歌，交hō͘樂官。1) 上帝ah，tī錫安有人o-ló teh thèng候你；　　亦beh對你謝所hē ê願。
詩篇 65 2| 聽人祈禱ê主ah，　　見有血氣ê lóng beh就近你。
詩篇 65 3| 罪惡khah贏我；　　論到阮ê過失，你lóng beh赦免。
詩篇 65 4| 你所揀選，hō͘伊親近你，　　Tiàm tī你ê院內ê，chit號人有福氣；　　阮beh因為你ê厝，你ê聖殿ê福氣，　　來心滿意足。
詩篇 65 5| 救阮ê上帝ah，　　你beh用威嚴，秉公義來應阮；　　你是地極kap海面遠遠ê人，　　Lóng總所óa靠ê。
詩篇 65 6| 伊已經用大權能hâ腰；　　就用伊ê氣力安定chiah-ê山。
詩篇 65 7| Chiah-ê海hōa-hōa哮，kap其中海湧hōa-hōa哮，　　以及萬百姓ê 喧嘩，伊hō͘ in平靜。
詩篇 65 8| Khiā起地極ê人因為你ê神跡來驚惶；　　日出日落ê所在，你hō͘ in lóng歡喜。
詩篇 65 9| 你眷顧土地，落雨灌ak伊，hō͘伊真肥；　　上帝ê河，伊ê水滿滿；　　你án-ni備辦土地，就是替人備辦五穀。
詩篇 65 10| 你灌ak田園，滿伊ê溝，修平伊ê稜；　　落好ê雨水，hō͘土地軟軟；　　其中所發生ê得tio̍h你賜福。
詩篇 65 11| 你用你ê恩典做年冬ê冕旒，　　你ê路徑lóng有油teh滴。
詩篇 65 12| 滴tī曠野ê草埔；　　山頭用歡喜做帶來hâ。
詩篇 65 13| 草埔用羊群做衫來穿；　　山谷用五穀做moa來蓋；　　In lóng歡喜出聲，來吟詩。
詩篇 66 1| （一篇詩歌，交hō͘樂官。1)	全地lóng tio̍h tùi上帝來出歡喜ê聲；
詩篇 66 2| 唱歌o-ló伊ê名ê榮光；　　用o-ló ê話來顯明伊ê榮光。
詩篇 66 3| Tio̍h對上帝講，你ê所做到hiah thang驚！　　因為你ê大權能，你ê對敵beh降服你。
詩篇 66 4| 全地beh敬拜你，　　吟詩o-ló你；　　Beh吟詩o-ló你ê名。[Sè-la̍h]
詩篇 66 5| Lín tio̍h來，來看上帝所行ê事，　　伊對世間人所做ê，不止thang驚。
詩篇 66 6| 伊將海變做乾地；　　In步行過河；　　Tī-hia阮因為伊來歡喜。
詩篇 66 7| 伊用伊ê權治理，直到永遠；　　伊ê目睭鑑察列邦；　　悖逆ê人m̄-thang自高。[Sè-la̍h]
詩篇 66 8| 萬百姓ah，lín tio̍h o-ló阮ê上帝；　　Hō͘人聽見o-ló伊ê聲。
詩篇 66 9| 伊hō͘阮ê性命活teh；　　亦無hō͘阮ê腳搖動。
詩篇 66 10| 上帝ah，你bat試驗阮；　　鍛鍊阮親像鍛鍊銀一樣。
詩篇 66 11| 你hō͘阮入羅網；　　用重擔hē tī阮ê身上。
詩篇 66 12| 你hō͘人坐車，pôaⁿ過阮ê頭殼；　　阮經過水火。　　總是你hō͘阮到富有ê所在。
詩篇 66 13| 我beh用燒祭進入祢ê厝；　　我beh對祢謝我ê願，
詩篇 66 14| 就是tī我患難ê時，我ê嘴唇所講ê，　　我ê嘴所hē ê願。
詩篇 66 15| 我beh用肥ê cheng-siⁿ ê燒祭，　　Kap kang-羊 ê芳味，獻hō͘你；　　Koh用公ê牛，公ê山羊，來獻。[Sè-la̍h]
詩篇 66 16| 凡若敬畏上帝ê人，lín lóng tio̍h來聽；　　我beh講起伊為我所行ê事。
詩篇 66 17| 我bat用我ê嘴求叫伊；　　用我ê舌o-ló伊做高。
詩篇 66 18| 我若心內注重罪惡，　　主的確無beh聽；
詩篇 66 19| 總是上帝實在有聽見；　　已經àⁿ落聽我祈禱ê聲。
詩篇 66 20| 上帝是應該o-ló-ê，　　伊bē-bat推辭我ê祈禱，亦bē-bat hō͘伊ê慈愛離開我。
詩篇 67 1| 一篇詩歌，交hō͘樂官；用絲絃ê樂器。1) 願上帝憐憫阮，賜福阮；　　Hō͘伊ê面照光阮；[Sè-la̍h]
詩篇 67 2| Thang hō͘世界知你ê道路，　　萬國中知你ê救恩。
詩篇 67 3| 上帝ah，願列邦o-ló你；　　願列邦lóng o-ló你。
詩篇 67 4| 願萬國快樂，出歡喜ê聲；　　因為你beh照公道審判列邦；　　治理地上ê萬國。[Sè-la̍h]
詩篇 67 5| 上帝ah，願列邦o-ló你；　　願列邦lóng o-ló你。
詩篇 67 6| 地已經出土產，　　上帝，就是阮ê上帝，beh賜福阮。
詩篇 67 7| 上帝beh賜福阮；　　地ê四極lóng beh敬畏伊。
詩篇 68 1| 大衛ê詩歌；交hō͘樂官。1) 願上帝起來，hō͘伊ê對敵四散；　　Hō͘怨恨伊ê人，tùi伊ê面前逃走。
詩篇 68 2| 你kā in趕散，親像煙受吹散；　　Pháiⁿ人見tio̍h上帝ê面就消滅；　　親像蠟見tio̍h火就熔去。
詩篇 68 3| 總是義人beh歡喜，in tī上帝ê面前beh快樂；　　In亦beh歡歡喜喜。
詩篇 68 4| Lín tio̍h對上帝吟詩，唱歌o-ló伊ê名；　　為tio̍h hit-ê坐車經過曠野ê，修造大路；　　伊ê名是耶和華。　　Tio̍h tī伊ê面前快樂。
詩篇 68 5| 上帝tī伊聖ê所在，做孤兒ê父；　　做寡婦ê伸冤ê。
詩篇 68 6| 上帝hō͘孤單ê人有家；　　Hō͘受關監ê人出來享福；　　獨獨悖逆ê人tiàm tī乾燥ê地。
詩篇 68 7| 上帝ah，早你行tī百姓ê頭前，　　經過曠野；[Sè-la̍h]
詩篇 68 8| Hit時地見tio̍h上帝ê面就振動，　　天亦落雨；　　Hit-ê西奈也振動，是見tio̍h上帝，以色列ê上帝ê面。
詩篇 68 9| 上帝ah，你落大雨，　　你ê產業以色列厭倦ê時，你hō͘伊堅固。
詩篇 68 10| 你ê會眾tiàm tī hit中間；　　上帝ah，你為tio̍h sòng-hiong人備辦恩惠。
詩篇 68 11| 主出命令；　　傳好消息ê婦女chiâⁿ大陣。
詩篇 68 12| 管兵ê王逃走lah，逃走lah，　　Tiàm tī家內ê婦女分tio̍h所搶ê物。
詩篇 68 13| Lín倒tī羊寮內ê時，　　親像鴿ê翼鑲白銀；　　伊ê毛鑲黃金。
詩篇 68 14| 全能ê tī hit內面趕散列王ê時，　　勢面親像tī Sat-bûn山落雪。
詩篇 68 15| Pa-san山是上帝ê山；　　Pa-san山是chōe-chōe山尖ê山。
詩篇 68 16| Lín chōe-chōe山尖ê山ah，　　Lín啥事gîn上帝所ài khiā起ê山？　　耶和華beh tiàm tī-hia到永遠。
詩篇 68 17| 上帝ê車千千萬萬；　　主tī hit中間，親像tī西奈，tī聖ê所在。
詩篇 68 18| 你已經上到高ê所在，掠hiah-ê受掠-ê；　　你tī人ê中間受in所獻ê，連悖逆ê人亦獻；　　Hō͘耶和華上帝thang khiā起in中間。
詩篇 68 19| 主是應該o-ló-ê，伊日日pē阮ê擔；　　就是救阮ê上帝。[Sè-la̍h]
詩篇 68 20| 上帝是kā阮行ta̍k樣拯救ê上帝；　　能脫離死無，是在tī主耶和華。
詩篇 68 21| 總是上帝beh phah破伊ê對敵ê頭殼；　　就是hit-ê常常犯罪ê人ê頭殼。
詩篇 68 22| 主講，我beh hō͘ in tùi Pa-san 倒tńg來，　　Tùi深淵hō͘ in 倒tńg來；
詩篇 68 23| Hō͘你phah碎in，你ê腳踏tī對敵ê血；　　你ê狗ê舌舐(chī)in。
詩篇 68 24| 上帝ah，你是我ê上帝，我ê王；　　人已經看見你teh行，行入聖ê所在。
詩篇 68 25| 唱歌ê行tī頭前，作樂ê tè tī後面，　　搖lin-long鼓ê cha-bó͘-gín-á tī中間。
詩篇 68 26| Tùi以色列ê源頭來ê，　　Tī ta̍k ê會中，tio̍h o-ló上帝，就是主。
詩篇 68 27| Tī-hia有管轄in ê小便雅憫，　　有猶大ê族長kap in kui群ê眾人；　　有Se-pò͘-lûn ê族長，有Ná-hut-tha-lī ê族長。
詩篇 68 28| 你ê上帝定tio̍h你ê氣力；　　上帝ah，求你堅固你kā阮所成ê事。
詩篇 68 29| 為tio̍h你耶路撒冷ê殿，　　列王beh tòa禮物獻hō͘你。
詩篇 68 30| 求你責備蘆葦中ê野獸，　　Kap kui群ê牛káng，以及列邦中ê牛á，　　將銀踏tī腳下；　　上帝趕散ài交戰ê百姓。
詩篇 68 31| 大官beh tùi埃及來；　　Kó͘-si̍t beh趕緊ǹg上帝來kia̍h起手。
詩篇 68 32| 世上ê列國ah，lín tio̍h對上帝唱歌，　　願lín吟詩o-ló主。[Sè-la̍h]
詩篇 68 33| 就是o-ló hit-ê坐tī tùi kó͘-早就有，極高ê天 ê主。　　伊發出伊ê聲，就是極大ê聲。
詩篇 68 34| Lín tio̍h將權能歸hō͘上帝；　　伊ê威嚴tī以色列ê頂面，　　伊ê權能是tī穹蒼。
詩篇 68 35| 上帝ah，你tùi你聖ê所在真正thang驚；　　以色列ê上帝是hit-ê將氣力權能賞賜伊ê百姓ê，　　上帝是應該o-ló ê。
詩篇 69 1| 大衛ê詩；交hō͘樂官；調是用「百合花」。1) 上帝ah，求你救我，　　因為chiah-ê水beh淹我ê性命。
詩篇 69 2| 我陷落tī深ê土糜內，無thang khiā腳ê所在；　　我到深ê水內，大水淹密我。
詩篇 69 3| 我因為我ê喉叫到厭倦，我ê嚨喉乾去；　　我因為thèng候我ê上帝，目睭花。
詩篇 69 4| 無因端怨恨我ê khah chōe我ê頭毛；　　Lām-sám做我ê對敵，beh滅無我ê，不止強猛；　　我所無搶ê，我也tio̍h hêng。
詩篇 69 5| 上帝ah，我ê愚戇你本知；　　我ê罪過無隱瞞tī你。
詩篇 69 6| 萬軍ê主耶和華ah，求你m̄-thang hō͘ hiah-ê thèng候你ê人為tio̍h我來見笑；　　以色列ê上帝ah，求你m̄-thang hō͘ hiah-ê chhē你ê人為tio̍h我來受凌辱。
詩篇 69 7| 因為我為tio̍h你ê緣故受詈罵，　　我滿面見笑。
詩篇 69 8| 我ê兄弟看我做過路ê人，　　我ê同胞看我做外邦人。
詩篇 69 9| 因為我為tio̍h你ê厝心內親像火to̍h；　　Koh詈罵你ê人ê詈罵lóng到tī我。
詩篇 69 10| 我流目屎，用禁食刻苦我ê心；　　這反tńg做我ê凌辱。
詩篇 69 11| 我用麻布做衣裳，　　人就用我做笑談。
詩篇 69 12| 坐tī城門-ê談論我；　　酒漢用我做歌曲。
詩篇 69 13| 總是我tī得tio̍h接納ê時，對耶和華祢祈禱；　　上帝ah，求祢照祢慈愛ê豐盛，　　照祢拯救ê真實來應我。
詩篇 69 14| 求你救我出土糜，hō͘我無沉落去；　　求你救我脫離怨恨我ê人，hō͘我出深ê水。
詩篇 69 15| 求你莫得容允大水淹密我；　　莫得容允深淵吞我；　　莫得ióng-ún陷坑hām我。
詩篇 69 16| 耶和華ah，求你應我，因為你ê慈愛是好；　　求你照你慈悲ê豐盛oa̍t過來看我。
詩篇 69 17| M̄-thang掩面m̄看你ê奴僕；　　因為我tī患難ê中間，求你緊緊來應我。
詩篇 69 18| 求你親近我ê靈魂來救贖伊；　　求你因為我ê對敵來贖回我。
詩篇 69 19| 你知我所受ê詈罵，見笑，凌辱；　　我ê對敵lóng tī你ê面前。
詩篇 69 20| 詈罵已經拆裂我ê心，　　我ê憂悶滿滿；我ǹg望人可憐，也無一個，　　Ǹg望人安慰，也chhē無一個。
詩篇 69 21| In the̍h苦膽hō͘我做食物，　　我嘴乾，in用醋hō͘我lim。
詩篇 69 22| 願in ê筵桌tī in ê面前變做羅網，　　Tī in平安ê時，變做活tauh。
詩篇 69 23| 願in ê目睭烏暗bōe看見，　　願你hō͘ in ê腰常常gī-gī-chhoah。
詩篇 69 24| 願你ê痛恨piàⁿ tī in ê身上；　　Hō͘你烈烈ê受氣jip-tio̍h in。
詩篇 69 25| 願in khiā起ê所在變做拋荒；　　願in ê布棚無人khiā起。
詩篇 69 26| 因為你所phah hit-ê人，in就窘迫伊；　　你所phah傷hiah-ê人，in搬tia̍h in ê憂苦。
詩篇 69 27| 願你tī in ê罪上加罪；　　莫得容允in有份你ê義。
詩篇 69 28| 願in tùi活命ê冊受擦滅，　　無記tī義人ê中間。
詩篇 69 29| 總是我是困苦憂傷ê人；　　上帝ah，願你ê救恩安置我tī高ê所在。
詩篇 69 30| 我beh用詩歌o-ló上帝ê名；　　也beh用感謝稱祂做大。
詩篇 69 31| 這是hō͘耶和華歡喜，贏過獻牛，　　Á是獻有角有蹄ê牛káng。
詩篇 69 32| 謙卑ê人看見就歡喜；　　Lín chhē上帝ê人，願lín ê心活起來。
詩篇 69 33| 因為耶和華聽sòng-hiong ê人，　　無看輕為tio̍h伊受關監ê人。
詩篇 69 34| 願天kap地o-ló伊；　　海kap其中一切ê動物也tio̍h o-ló伊。
詩篇 69 35| 因為上帝beh救錫安，起造猶大ê城；　　In beh khiā起tī-hia，得tio̍h伊做業。
詩篇 69 36| 伊ê奴僕ê後裔beh續接伊，　　疼伊ê名ê人beh tiàm tī hit中間。
詩篇 70 1| 大衛ê記念詩；交hō͘樂官。1) 上帝ah，求你緊緊拯救我；　　耶和華ah，求你緊緊幫贊我。
詩篇 70 2| 願hiah-ê siàu想我ê性命ê人，見笑漏氣；　　願hiah-ê歡喜我受陷害ê，oa̍t倒tńg受凌辱。
詩篇 70 3| 願hiah-ê講，Ho͘h-chāi，Ho͘h-chāi ê，　　因為見笑來oa̍t倒tńg。
詩篇 70 4| 願一切chhē你ê因為你歡喜快樂；　　願hiah-ê欣慕你救恩ê常常講，　　Tio̍h尊上帝做大。
詩篇 70 5| 總是我是困苦sòng-hiong-ê，　　上帝ah，求你緊緊到我chia；　　你是幫贊我ê，拯救我ê，　　耶和華ah，求你m̄-thang 延chhiân。
詩篇 71 1| 耶和華ah，我óa靠你，　　求你hō͘我永永無見笑。
詩篇 71 2| 照你ê公義拯救我，hō͘我脫離；　　Àⁿ耳孔聽我，來救我。
詩篇 71 3| 求你做我thang khiā起ê石磐，hō͘我常常去tiàm hia；　　你已經命令beh救我。　　因為你是我ê山巖，我ê山寨。
詩篇 71 4| 我ê上帝ah，求你救我脫離pháiⁿ人ê手，　　脫離不義kap殘忍ê人ê手頭。
詩篇 71 5| 因為主耶和華，你是我所ǹg望-ê；　　Tùi我少年ê時你是我所óa靠ê。
詩篇 71 6| 我tùi胎裡hō͘你扶持，　　hō͘我出老母ê腹肚ê，是你；　　我beh常常o-ló你。
詩篇 71 7| Chōe-chōe人掠我做奇怪；　　總是你是我堅固逃閃ê所在。
詩篇 71 8| 我滿嘴beh o-ló你，　　Thong日beh榮光你。
詩篇 71 9| 我年老ê時，求你m̄-thang放sak我；　　我氣力衰lám ê時，求你m̄-thang離開我。
詩篇 71 10| 因為我ê對敵議論我；　　Hiah-ê當等beh害我ê性命ê相kap參詳，
詩篇 71 11| 講，上帝已經放sak伊；　　TtaN tio̍h追趕伊，掠伊；因為無救伊ê。
詩篇 71 12| 上帝ah，求你m̄-thang離開我遠遠；　　我ê上帝ah，求你緊緊來幫贊我。
詩篇 71 13| 願hiah-ê做我性命ê對敵ê，受見笑滅無；　　願hiah-ê計謀害我ê，受凌辱漏氣。
詩篇 71 14| 總是我beh常常ǹg望，　　我beh ná久ná o-ló你，
詩篇 71 15| 你ê公義，以及你ê拯救算bōe了，　　我ê嘴thong日beh講起。
詩篇 71 16| 我beh來講主耶和華大權能ê事；　　我單單beh講起你ê義。
詩篇 71 17| 上帝ah，tùi我少年ê時你有教示我；　　到現今我bat報揚你奇妙ê所做。
詩篇 71 18| 上帝ah，我到年老；頭毛-白ê時，求你m̄-thang放sak我；　　Thèng候我將你ê氣力指示下代，　　將你ê大權能指示一切將來ê人。
詩篇 71 19| 上帝ah，你ê義真高；　　上帝ah，你bat行大ê事；　　Chī-chūi能親像你？
詩篇 71 20| 你是hō͘阮歷過chōe-chōe大患難ê；　　你beh hō͘阮koh再活；　　也beh救阮tùi地ê深淵起來。
詩篇 71 21| 求你hō͘我ná高大，　　Koh 倒tńg安慰我。
詩篇 71 22| 我ê上帝ah，我beh彈瑟o-ló你，　　O-ló你ê真實；　　以色列ê聖ê ah，　　我beh彈琴o-ló你。
詩篇 71 23| 我唱歌o-ló你ê時，　　`我ê嘴唇，以及你所救贖我ê靈魂，beh歡喜出聲。
詩篇 71 24| Koh我ê舌kui日beh講論你ê義，　　因為hiah-ê計謀害我ê人已經見笑受凌辱。
詩篇 72 1| 所羅門ê詩。1) 上帝ah，求你將你ê判斷賞賜王，　　將你ê公義賞賜王ê kiáⁿ。
詩篇 72 2| 伊beh照公義審判你ê百姓，　　照公平判斷你hiah-ê困苦ê人。
詩篇 72 3| 大山 beh因為公義，hō͘百姓平安，　　山á也beh án-ni。
詩篇 72 4| 伊beh kā百姓中困苦ê人判斷，　　伊beh救sòng-hiong ê人，　　伊beh teh碎暴虐ê人。
詩篇 72 5| 人beh敬畏你日久月長，　　直到萬世代。
詩篇 72 6| 伊beh降臨親像雨落tī已經割ê草，　　親像及時ê雨潤澤土地。
詩篇 72 7| Tī伊ê日子義人beh興旺；　　大大平安kap月平久。
詩篇 72 8| 伊beh掌權tùi chit-ê海到hit-ê海，　　Tùi大河到地極。
詩篇 72 9| Khiā起tī曠野ê beh跪拜tī伊ê面前；　　伊ê對敵beh舐(chī)土粉。
詩篇 72 10| Tha-si kap海嶼ê列王beh進貢；　　Sī-pa kap Se-pa ê王beh獻禮物。
詩篇 72 11| 列王lóng beh仆落拜伊，　　萬國lóng beh服事伊。
詩篇 72 12| 因為sòng-hiong人求叫ê時，伊beh救伊；　　困苦無依óa ê人伊也beh救。
詩篇 72 13| 伊beh憐憫清淡sòng-hiong ê人，　　伊beh拯救sòng-hiong人ê性命。
詩篇 72 14| 伊beh救贖in ê性命脫離壓迫kap暴虐；　　伊beh看in ê血做寶貝。
詩篇 72 15| 伊beh活teh；beh將Sī-pa ê金hō͘伊，　　Beh常常為伊祈禱，thong日o-ló伊。
詩篇 72 16| Tī地裡，tī山頂，五穀的確茂盛，　　所結ê五穀beh搖動，親像黎巴嫩ê樹；　　城內ê人beh興旺，親像地上ê草。
詩篇 72 17| 伊ê名beh流到永遠；　　伊ê名beh流傳親像日ê久；　　人beh因為伊來得tio̍h福氣；　　萬國beh稱呼伊有福氣。
詩篇 72 18| 耶和華上帝，就是以色列ê上帝，　　只有伊行奇異ê事，應該o-ló伊。
詩篇 72 19| 願伊榮光ê名永遠受o-ló；　　願伊ê榮光充滿全地。　　A-bēng，koh A-bēng。
詩篇 72 20| 耶西ê kiáⁿ大衛ê祈禱明白。
詩篇 73 1| A-sat ê詩。1) 上帝實在好款待以色列，　　好款待hiah-ê心清氣ê人。
詩篇 73 2| 總是論到我，我ê腳險險踏thu̍t，　　我ê腳險險chhū落去。
詩篇 73 3| 因為我看見pháiⁿ人kap驕傲ê人興旺，　　Hit時我就不平。
詩篇 73 4| 因為in死ê時無痛疼，　　In ê氣力也勇健。
詩篇 73 5| In無親像別人勞苦，　　也無親像別人受災厄。
詩篇 73 6| 所以用驕傲做鍊á掛tī in ê頷頸，　　用暴虐做衣裳遮(jia)in ê身軀。
詩篇 73 7| In因為身體肥，目睭就phòng出；　　In所得tio̍h-ê，贏過心所ài-ê。
詩篇 73 8| In譏刺人，照pháiⁿ意思講制壓人ê話；　　In講大話。
詩篇 73 9| In ê嘴褻瀆天，　　In ê舌ho͘-hat全地。
詩篇 73 10| 所以伊ê百姓歸óa tī-chia，滿杯ê水in lim到了。
詩篇 73 11| In講，上帝thái-thó會知？　　至koânê kiám會曉得mah？
詩篇 73 12| 看，chiah-ê就是pháiⁿ人；　　In常常安逸，財寶ná加添。
詩篇 73 13| 我清氣我ê心實在空空；　　我無罪來洗手也是空空。
詩篇 73 14| 因為我thong日tú-tio̍h災厄，　　Ta̍k早起受責備。
詩篇 73 15| 我若講，我beh án-ni講，　　這是用奸詐款待你ê kiáⁿ類。
詩篇 73 16| 我teh想ài明白chit-ê你，　　看了實在為難；
詩篇 73 17| 到我入上帝聖ê所在，　　詳細想in ê結局。
詩篇 73 18| 你實在將in hē tī滑滑ê地，　　Hō͘ in跋tī沉淪ê中間。
詩篇 73 19| In目nih久成做hiah-nih悽凊；　　In hō͘驚惶滅到了。
詩篇 73 20| 人睏精神怎樣看伊ê bāng，　　主ah，你精神也beh án-ni看輕in ê影像。
詩篇 73 21| 因為我ê心真酸，　　我ê臟腑刺鑿。
詩篇 73 22| 我chit款ê愚戇，無知；　　Tī你ê面前親像cheng-siⁿ一般。
詩篇 73 23| 總是我常常kap你tī-teh，　　你牽我ê chiàⁿ手。
詩篇 73 24| 你beh用你ê教示引chhōa我，　　後來beh接納我入tī榮光。
詩篇 73 25| 你以外tī天裡我有是誰？　　你以外tī地裡我無所欣慕。
詩篇 73 26| 我ê肉體，我ê心腸，消無，　　總是上帝是我心肝ê氣力，也是我ê基業直到永遠。
詩篇 73 27| 離開你遠遠-ê的確死無；　　凡若放sak你行姦淫ê，你lóng滅無in。
詩篇 73 28| 總是我就近上帝是做我ê利益；　　我用主耶和華做我閃避ê所在，　　Thang hō͘我講起你一切ê所做。
詩篇 74 1| A-sat教示ê詩。1) 上帝ah，你啥事永遠放sak阮？　　你啥事受氣你草場ê羊，親像出火煙？
詩篇 74 2| 求你記念你早時所得tio̍h ê會眾，　　就是你所贖回做你ê業ê支派ê；　　也tio̍h記念你平時所khiā起ê錫安山。
詩篇 74 3| 求你行到hiah-ê久久拋荒ê地，　　看對敵tī聖所一切所毀壞ê。
詩篇 74 4| 你ê對敵tī你ê會內hōa-hōa哮；　　In khiā in ê期做記號。
詩篇 74 5| In親像人kia̍h起斧頭，　　來chhò樹林ê樹。
詩篇 74 6| 聖所ê內面一切雕刻-ê，　　In現在用斧頭kap槌一盡phah-pháiⁿ。
詩篇 74 7| In放火燒你ê聖所，　　Phah lâ-sâm你ê名所khiā起ê所在，成做平地。
詩篇 74 8| In心內講，咱tio̍h一盡毀壞in；　　In tī遍地將上帝ê會堂lóng燒lio去。
詩篇 74 9| 阮無看見阮ê兆頭，　　無koh有先知；　　阮中間也無人知beh到甚麼時。
詩篇 74 10| 上帝ah，對敵譏刺beh到甚麼時？　　仇讎褻瀆你ê名beh到永遠mah？
詩篇 74 11| 你為何kiu你ê手，就是你ê chiàⁿ手？　　求你tùi你ê胸前伸出來，毀滅in。
詩篇 74 12| 總是上帝tùi早以來做我ê王，　　Tī地裡行拯救。
詩篇 74 13| 你bat用你ê權能將海分開；　　Phah破水中大動物ê頭殼。
詩篇 74 14| 你bat kòng碎鱷魚ê頭殼，　　將伊hō͘曠野ê野獸做食物。
詩篇 74 15| 你bat分開水源kap河；　　你bat hō͘長流ê江河乾去。
詩篇 74 16| 日時屬你，暝時也屬你；　　光 kap日頭是你所備辦-ê。
詩篇 74 17| 地上一切ê界限是你所設立；　　夏天kap冬天是你所定tio̍h。
詩篇 74 18| 耶和華ah，求你記得，對敵有譭謗，　　戇ê百姓褻瀆你ê名。
詩篇 74 19| 你ê ka-chui ê性命，m̄-thang交hō͘野獸；　　你sòng-hiong人ê活命m̄-thang永遠bōe記得。
詩篇 74 20| 求你siàu念所立ê約；　　因為地上烏暗ê所在滿滿是強暴ê巢穴。
詩篇 74 21| 受壓制ê人，m̄-thang hō͘ in見笑tò去；　　困苦sòng-hiong ê人tio̍h hō͘ in o-ló你ê名。
詩篇 74 22| 上帝ah，求你起來為家己分訴；　　Tio̍h記得戇人thong日怎樣teh譭謗你。
詩篇 74 23| M̄-thang bōe記得你ê對敵ê聲；　　Hiah-ê起來攻擊你ê人，in ê hán-hōa常常上到頂面。
詩篇 75 1| A-sat ê詩歌，交hō͘樂官；調是用「莫得毀壞ê」。1) 上帝ah，阮感謝你，　　阮感謝你，因為你ê名近近；　　人報揚你奇妙ê所做。
詩篇 75 2| 我到定tio̍h ê日期，　　我beh照正直審判。
詩篇 75 3| 地kap地上khiā起ê百姓lóng消溶；　　我chim-chio̍k khiā在地ê柱。[Sè-la̍h]
詩篇 75 4| 我對驕傲ê人講，莫得驕傲；　　對pháiⁿ人講，莫得kia̍h起你ê角；
詩篇 75 5| 莫得高高kia̍h起你ê角；　　莫得硬你ê頷頸來講話。
詩篇 75 6| 因為m̄是tùi東，m̄是tùi西，　　亦m̄是tùi南來得tio̍h舉起；
詩篇 75 7| 只有上帝是判斷ê，　　伊hō͘ chit-ê降低，hō͘ hit-ê升高。
詩篇 75 8| 耶和華手裡有杯，其中ê酒起沫(phe̍h)；　　杯內有過透ê酒滿滿，伊piàⁿ出來；　　地上ê pháiⁿ人beh lóng lim chit-ê酒ê渣滓，lim到了了。
詩篇 75 9| 獨獨我beh報揚直到永遠；　　我beh唱歌o-ló雅各ê上帝。
詩篇 75 10| Pháiⁿ人一切ê角，我beh斬斷；　　義人ê角beh得tio̍h舉起。
詩篇 76 1| A-sat ê詩歌，交hō͘樂官；用絲絃ê樂器。1) Tī猶大上帝hō͘人所bat；　　Tī以色列伊ê名做大。
詩篇 76 2| Tī Sat-léng有伊ê帳房，　　Tī錫安有伊khiā起ê所在。
詩篇 76 3| 伊tī-hia at折弓ê箭，　　Kap藤牌、刀劍，以及交戰ê ke-si。[Sè-la̍h]
詩篇 76 4| 你tùi搶物ê山寨來，有榮光kap威嚴。
詩篇 76 5| 心勇敢ê人lóng受搶劫；in ê睏是長長睏；　　英雄ê人，無一個會出手。
詩篇 76 6| 雅各ê上帝ah，你ê責備一下發出，　　車、馬，lóng睏重眠。
詩篇 76 7| 獨獨你是thang驚ê；　　你ê受氣一下發出，是誰 tī你ê面前khiā能tiâu ah？
詩篇 76 8| 你tùi天裡hō͘人聽判斷；　　地就驚惶靜靜；
詩篇 76 9| 就是上帝起來審判，　　Beh救地上一切謙卑ê人。[Sè-la̍h]
詩篇 76 10| 人ê受氣，的確hō͘你得tio̍h o-ló；　　其餘ê受氣，你beh禁止。
詩篇 76 11| Lín tio̍h對lín ê上帝耶和華下願koh謝願；　　四圍ê人tio̍h tòa禮物貢獻tī thang敬畏ê主。
詩篇 76 12| 祂beh遏止貴族ê驕氣，　　祂hō͘世上ê列王驚畏。
詩篇 77 1| A-sat ê詩，照Iâ-tō͘-tùn ê做法；交hō͘樂官。1) 我beh對上帝出聲求叫；　　我對上帝出聲，伊beh àⁿ耳孔聽我。
詩篇 77 2| Tī我患難ê日我chhē主；　　我tī暝時kia̍h起手無停，　　我ê心m̄肯受安慰。
詩篇 77 3| 我siàu念上帝，就擘腹；　　我靜靜想，心神暈去。[Sè-la̍h]
詩篇 77 4| 你hō͘我ê目睭無一時khoeh；　　我煩惱到lóng bōe講話。
詩篇 77 5| 我追念古早ê日，就是極早ê年。
詩篇 77 6| 我想起我暝間ê詩歌，　　我摸心家己問，　　我ê心神亦詳細省察。
詩篇 77 7| 主kiám beh永遠放sak mah？　　無koh施恩mah？
詩篇 77 8| 伊ê慈愛kiám永遠窮盡mah？　　伊ê應允kiám代代廢無mah？
詩篇 77 9| 上帝kiám bōe記得施恩mah？　　Kiám因為受氣塞密伊ê慈悲mah？[Sè-la̍h]
詩篇 77 10| 我講，這就是我ê軟弱；　　至koânê伸出chiàⁿ手ê年，我beh siàu念。
詩篇 77 11| 我beh講起耶和華ê所行，　　Siàu念伊早時ê神跡。
詩篇 77 12| 我beh忖度你ê所行，　　靜靜想你ê所做。
詩篇 77 13| 上帝ah，你ê路是聖ê；　　有甚麼神明大親像上帝？
詩篇 77 14| 你是行奇事ê上帝；　　你bat tī 萬百姓ê中間，顯明你ê權能。
詩篇 77 15| 你bat用你ê手贖回你ê百姓，　　就是雅各kap約瑟ê kiáⁿ孫。[Sè-la̍h]
詩篇 77 16| 上帝ah，chiah-ê水見tio̍h你，　　Chiah-ê水見tio̍h你，lóng驚惶，　　深淵亦ngia̍uh-ngia̍uh-chhoah。
詩篇 77 17| 密雲piàⁿ出水，　　穹蒼出聲，　　你ê箭四界射。
詩篇 77 18| Tī捲螺風內有你雷ê聲；　　Sih-nà ê光sih到thong世間；　　地ngia̍uh-ngia̍uh-chhoah，koh振動。
詩篇 77 19| 你ê道路tī海中，　　你ê路徑tī大水中，　　你ê腳跡無人能知。
詩篇 77 20| 早你用摩西亞倫ê手，　　Chhōa你ê百姓親像羊群。
詩篇 78 1| A-sat教示ê詩。1) 我ê百姓ah，lín tio̍h聽我ê教示，　　Àⁿ耳孔聽我ê嘴ê話。
詩篇 78 2| 我beh開嘴設譬喻，　　我beh講出古早隱密ê話，
詩篇 78 3| 就是阮所聽見，所知ê；　　亦是阮ê祖公傳hō͘阮ê。
詩篇 78 4| 阮無beh將chiah-ê事對in ê kiáⁿ孫隱瞞；　　Beh將耶和華ê名聲kap伊ê權能，以及伊所行奇妙ê事，　　傳hō͘後世代。
詩篇 78 5| 因為伊tī雅各立干證ê話，tī以色列設律法；　　是伊命令咱ê祖公ê，thang傳hō͘ in ê kiáⁿ孫。
詩篇 78 6| Hō͘後代，就是得beh出世ê kiáⁿ孫知；　　In亦beh起來傳hō͘ in ê kiáⁿ孫；
詩篇 78 7| Hō͘ in ê ǹg望在tī上帝，　　無bōe記得全能ê ê所做，　　是beh遵守伊ê誡命。
詩篇 78 8| 免得親像in ê祖公，　　是硬心悖逆ê世代，　　是存心無四正ê世代，　　In ǹg上帝ê心無堅固。
詩篇 78 9| Í-hoat-liân ê kiáⁿ孫kia̍h ke-si kap弓箭，　　臨陣ê日，oa̍t-tńg身退後。
詩篇 78 10| In無遵守上帝ê約，　　M̄肯照伊ê律法來行。
詩篇 78 11| Koh bōe記得伊所行ê，　　Kap伊所hō͘ in看奇妙ê事。
詩篇 78 12| 伊tī埃及地，Só-an ê田，　　Tī in祖公ê目睭前，行奇異ê事。
詩篇 78 13| 伊分開海，hō͘ in過去；　　Koh hō͘水khiā起來，親像土堆。
詩篇 78 14| 伊日時用雲chhōa-in，　　Thong暝用火ê光chhōa-in。
詩篇 78 15| 伊tī曠野hō͘石磐裂開，　　Hō͘ in chōe-chōe水thang lim，親像tùi深淵出。
詩篇 78 16| 伊hō͘水tùi石磐chhèng出，　　Hō͘水親像江河流落。
詩篇 78 17| In猶原ta̍uh-ta̍uh得罪伊；　　Tī乾燥ê地悖逆至koânê。
詩篇 78 18| In心內試上帝，　　照in家己所ài-ê求食物。
詩篇 78 19| In lām-sám議論上帝，講，　　全能ê主tī曠野kiám會辦桌mah？
詩篇 78 20| 伊bat phah石磐hō͘水chhèng出，　　江河滿出來；　　伊也會賞賜米糧mah？　　伊也會kā伊ê百姓備辦肉mah？
詩篇 78 21| 所以耶和華聽見就受氣，　　就有焰火燒雅各ê家，　　受氣發起tī以色列族。
詩篇 78 22| 因為in m̄信服上帝，　　M̄ óa靠伊ê救恩。
詩篇 78 23| 總是伊就命令tī頂面ê穹蒼，　　Koh開天ê門；
詩篇 78 24| 伊降落má-ná親像落雨，hō͘ in食；　　將天ê米糧賞賜in。
詩篇 78 25| 人食大權能ê ê食物；　　伊賞賜米糧hō͘ in飽足。
詩篇 78 26| 伊hō͘東風起tī天裡；　　用伊ê權能chhōa南風來。
詩篇 78 27| 伊降落肉tī in中間，chōe親像土粉，　　Koh飛鳥chōe親像海沙。
詩篇 78 28| 落tī in ê營中，　　Tī in khiā起ê所在ê四圍。
詩篇 78 29| In就食到飽飽；　　伊照in所ài-ê雨in。
詩篇 78 30| In ê所ài，iáu未飽厭，　　In ê食物iáu tī in ê嘴內ê時，
詩篇 78 31| 上帝就對in發起受氣，　　Thâi死in中間ê好漢人，　　打倒以色列ê少年人。
詩篇 78 32| 雖然án-ni，in猶原koh犯罪；　　無因為伊奇怪ê所做來信伊。
詩篇 78 33| 所以伊hō͘ in空空過日；　　Hō͘ in歷年驚惶。
詩篇 78 34| 伊thâi in ê時，in chiah來求伊；　　就oa̍t倒tńg切切求上帝。
詩篇 78 35| In亦追念上帝是in ê石磐，　　至koânê全能ê是贖回in-ê。
詩篇 78 36| 總是in用嘴諂媚伊，　　用舌對伊講白賊。
詩篇 78 37| 因為in無堅心意向伊，　　無盡忠守伊ê約。
詩篇 78 38| 總是伊有憐憫，赦免in ê罪惡，無滅無in；　　Koh ta̍uh-ta̍uh消伊ê受氣，　　無一盡發出伊ê受氣。
詩篇 78 39| 伊想tio̍h in不過是血氣，　　是chhe過去無倒tńg ê風。
詩篇 78 40| In tī曠野悖逆伊，　　Tī拋荒ê所在，hō͘伊憂悶，到hiah chōe pái ah！
詩篇 78 41| In再三試上帝，　　抵觸(tú-tak)以色列ê聖ê。
詩篇 78 42| In bōe記得伊ê權能，　　Kap贖回in脫離對敵ê日；
詩篇 78 43| 伊怎樣tī埃及顯出伊ê神跡；　　Tī Só-an chhân，顯出奇事；
詩篇 78 44| 將in ê江河變做血，　　In ê káng亦是án-ni，致到lóng bōe lim-得。
詩篇 78 45| 伊hō͘胡蠅kui陣到in中間來沾in；　　Koh hō͘田蛙á來害 in。
詩篇 78 46| 將in ê土產，交hō͘蟲thōa；　　將in勞苦來得tio̍h-ê交hō͘草蜢。
詩篇 78 47| 伊落雹，毀壞in ê葡萄樹，　　落霜，毀壞in ê桑材樹。
詩篇 78 48| Koh將in ê cheng-siⁿ交hō͘雹，　　將in kui群ê cheng-siⁿ交hō͘ sih-nà。
詩篇 78 49| 伊發出伊ê大受氣，　　以及受氣，痛恨，苦難，　　Kui陣降災厄ê使者lóng到tī in。
詩篇 78 50| 伊為tio̍h家己ê受氣pho͘-pîⁿ伊ê路；　　Hō͘ in ê性命bōe免得死；　　將in ê活命交hō͘瘟疫。
詩篇 78 51| Tī埃及phah死一切ê大kiáⁿ，　　Tī Hâm ê布棚中phah死in ê頭chiūⁿ-kiáⁿ。
詩篇 78 52| 總是伊chhōa出家己ê百姓，親像羊；　　Tī曠野chhōa in親像羊群。
詩篇 78 53| 伊chhōa in安穩，hō͘ in無驚惶；　　海就淹死in ê對敵。
詩篇 78 54| 伊koh chhōa in到聖地ê交界；　　到伊chiàⁿ手所得tio̍h chit-ê山。
詩篇 78 55| 伊tī in ê面前趕出列邦人；　　用索á將外邦人ê地量hō͘ in做業；　　Hō͘以色列ê支派khiā起in ê布棚。
詩篇 78 56| In猶原chhì至koânê上帝，來悖逆伊；　　無守伊干證ê話。
詩篇 78 57| 失信悖逆，無各樣in ê祖公；　　變款親像弓péng-lìn-tńg。
詩篇 78 58| 因為in用in山頭ê壇，惹tio̍h伊ê受氣；　　用in雕刻ê偶像，hō͘伊痛恨。
詩篇 78 59| 上帝聽見就受氣，　　大厭惡以色列。
詩篇 78 60| 甚至棄sak Sī-lô ê會幕，　　就是伊tī人ê中間所搭ê布棚。
詩篇 78 61| Koh將伊ê氣力，交hō͘人搶去；　　伊ê榮光交tī對敵ê手。
詩篇 78 62| 亦將伊ê百姓交hō͘刀劍，　　來受氣伊ê家業。
詩篇 78 63| In ê少年人hō͘火燒滅，　　In ê在室女無得tio̍h人ê賀喜。
詩篇 78 64| 祭司倒tī刀下，　　守寡人亦無啼哭。
詩篇 78 65| Hit時主親像睏ê人精神；　　親像勇猛ê人，lim酒teh hoah。
詩篇 78 66| 伊phah退伊ê對敵；　　Hō͘ in永永受凌辱。
詩篇 78 67| Koh伊棄sak約瑟ê布棚，　　無揀選Í-hoat-lian5e5支派；
詩篇 78 68| 總是揀猶大ê支派，　　伊所意愛ê錫安山。
詩篇 78 69| Koh起造伊ê聖所，高親像天，　　Koh親像伊建立永永tī-teh ê地。
詩篇 78 70| Koh揀伊ê奴僕大衛，　　Chhōa伊tùi羊寮來。
詩篇 78 71| Hō͘伊無koh tè hiah-ê羊bú，　　Beh hō͘伊養飼伊ê百姓雅各，kap伊ê家業以色列，
詩篇 78 72| 伊就照伊心內ê正直養飼in；　　Koh用伊巧妙ê手引chhōa in。
詩篇 79 1| A-sat ê詩。1) 上帝ah，外邦人進入你ê產業，　　Phah lâ-sâm你ê聖殿，　　Hō͘耶路撒冷變-成土堆。
詩篇 79 2| In將你ê奴僕ê身屍，交hō͘空中ê飛鳥，做食物；　　將你聖ê百姓ê肉，交hō͘地上ê野獸。
詩篇 79 3| Tī耶路撒冷周圍，流in ê血親像水；　　亦無人埋葬伊。
詩篇 79 4| 阮hō͘阮隔壁kok所凌辱，　　Hō͘阮四圍ê人冷笑譏刺。
詩篇 79 5| 耶和華ah，你ê受氣beh jōa久，到永遠mah？　　你ê受氣beh親像火to̍h mah？
詩篇 79 6| 願你將你ê受氣piàⁿ落tī hiah-ê m̄-bat你ê外邦，　　以及hiah-ê無求叫你ê名ê列國。
詩篇 79 7| 因為in吞食雅各，　　Hō͘伊khiā起ê所在拋荒。
詩篇 79 8| 求你m̄-thang記得阮ê祖公ê罪，來tùi阮討；　　願你ê慈悲緊緊臨到阮；　　因為阮落到極卑微ê地位。
詩篇 79 9| 救阮ê上帝ah，求你因為你ê名ê榮光幫贊阮；　　因為你ê名ê緣故救阮，赦免阮ê罪。
詩篇 79 10| 啥事致到外邦人講，In ê上帝tī toh落？　　願你申你ê奴僕流血ê冤，　　Hō͘外邦人知，hō͘阮親目看見。
詩篇 79 11| 願囚犯ê吐氣透到你ê面前；　　願你，照你ê大權能，保存hiah-ê擬定tio̍h死ê人。
詩篇 79 12| 主ah，願你將阮隔壁國所凌辱你ê凌辱，　　加添七倍，歸tī in ê身上。
詩篇 79 13| Án-ni阮做你ê百姓，你ê草場ê羊ê，　　Beh感謝你到永遠；　　Beh o-ló你ê名到萬世代。
詩篇 80 1| A-sat ê詩；交hō͘樂官；調用「做干證ê百合花」。1) 以色列ê牧者ah，chhōa約瑟親像羊群ê，求你àⁿ耳孔聽；　　坐tī ki-lō͘兵ê頂面ê，求你發出你ê光。
詩篇 80 2| Tī Í-hoat-liân、便雅憫、Má-ná-se ê面前，展出你ê權能，　　來救阮。
詩篇 80 3| 上帝ah，hō͘阮倒tńg；　　Hō͘你ê面發出光，阮就得tio̍h救。
詩篇 80 4| 萬軍ê上帝耶和華ah，　　你ǹg你ê百姓ê祈禱發出受氣，beh jōa久ah？
詩篇 80 5| 你用目屎做食物，hō͘ in食；　　Koh量chōe-chōe目屎hō͘ in lim。
詩篇 80 6| 你hō͘隔壁國因為阮來相爭，　　阮ê對敵相kap teh笑。
詩篇 80 7| 萬軍ê上帝ah，hō͘阮倒tńg，　　Hō͘你ê面發出光，阮就得tio̍h救。
詩篇 80 8| 你tùi埃及徙一叢葡萄樹，　　趕出列邦，來栽伊，
詩篇 80 9| 你tī伊ê頭前piàⁿ空土地；　　伊ê根釘深，就生湠滿地。
詩篇 80 10| 伊ê影遮密chiah-ê山，　　伊ê枝親像真好ê柏香樹。
詩篇 80 11| 發出伊ê枝，伸到大海，　　伊ê藤thòaⁿ到大河。
詩篇 80 12| 你啥事拆毀伊ê籬笆，　　Chhut-chāi一切過路ê人挽伊？
詩篇 80 13| 樹林內出來ê山豬 蹧躂伊，　　曠野ê走獸食伊。
詩篇 80 14| 萬軍ê上帝ah，求你倒tńg；　　Tùi天àⁿ落看，照顧chit叢葡萄樹，
詩篇 80 15| 保護你chiàⁿ手所栽ê，　　Kap你為家己所堅固ê枝。
詩篇 80 16| 伊已經受火燒，受刀剉；　　為tio̍h你ê面ê受氣，in就滅無。
詩篇 80 17| 願你ê手岸tī你chiàⁿ-pêng ê人，　　就是你為家己所堅固ê人子。
詩篇 80 18| Án-ni，阮就無倒退離開你；　　求你hō͘阮得tio̍h活，阮就beh求叫你ê名。
詩篇 80 19| 萬軍ê上帝耶和華ah，hō͘阮倒tńg；　　Hō͘你ê面發出光，阮就得tio̍h救。
詩篇 81 1| A-sat ê詩；交hō͘樂官；用Ka-te̍k ê調。1)	上帝是阮ê氣力，lín tio̍h大聲o-ló伊；　　Tio̍h出歡喜ê聲，o-ló雅各ê上帝。
詩篇 81 2| Tio̍h唱詩歌，搖lin-long鼓；　　彈好聽ê琴kap瑟。
詩篇 81 3| Tio̍h tī初一十五，　　阮節期ê日，pûn哨角。
詩篇 81 4| 因為這是kā以色列定tio̍h ê律例，　　雅各ê上帝ê禮儀。
詩篇 81 5| 伊去攻擊埃及地ê時，　　Tī約瑟ê中間，立chit-ê做干證；　　Tī-hia我聽見所bōe曉得ê話。
詩篇 81 6| 上帝講，我hō͘伊ê肩頭脫離重擔，　　Hō͘伊ê手放落筐á。
詩篇 81 7| 你tī患難中求叫，我bat救你；　　我tī雷隱密ê所在應你；　　我tī Bí-lī-pa ê水邊試你。[Sè-la̍h]
詩篇 81 8| 我ê百姓ah，你tio̍h聽；我beh對你做干證；　　以色列ah，願你聽thàn我。
詩篇 81 9| Tī你ê中間m̄-thang有別ê上帝，　　外邦ê上帝，你亦m̄-thang跪拜。
詩篇 81 10| 我是耶和華，你ê上帝，　　Bat chhōa你tùi埃及地上來；　　Tio̍h大開你ê嘴，我就充滿伊。
詩篇 81 11| 總是我ê百姓m̄聽我ê聲；　　以色列全然m̄ chhiù-chhái我。
詩篇 81 12| 我就chhut-chai7in，照in ê心ê固執；　　Hō͘ in照in家己ê計謀去行。
詩篇 81 13| 願我ê百姓肯聽我；　　以色列肯行我ê路。
詩篇 81 14| 我就緊緊制壓in ê仇讎；　　Oa̍t-tńg我ê手，攻擊in ê對敵。
詩篇 81 15| 怨恨耶和華ê人，beh來投降伊，　　總是in ê時代beh久長tī-teh。
詩篇 81 16| 伊亦beh用好ê麥hō͘ in食；　　我用tùi石磐出ê蜜，hō͘ in食飽。
詩篇 82 1| A-sat ê詩。1) 上帝khiā tī上帝ê會中，　　Tī chiah-ê上帝 ê中間teh審判。
詩篇 82 2| Lín審判無照公義，　　Sûn pháiⁿ人ê情面，beh到tī時ah？[Sè-la̍h]
詩篇 82 3| Lín tio̍h kā sòng-hiong人kap無父ê kiáⁿ伸冤；　　Tio̍h kā困苦kap欠缺ê人行公義。
詩篇 82 4| Tio̍h拯救sòng-hiong kap欠缺ê人，　　Hō͘ in脫離pháiⁿ人ê手。
詩篇 82 5| In m̄知，亦無明理；　　In tī烏暗中行來行去；　　地ê根基lóng搖動。
詩篇 82 6| 我bat講，Lín是siōng-tè。　　Lín lóng是至koânê ê kiáⁿ；
詩篇 82 7| 總是lín會死，kap世間人一樣；　　Beh倒落去，親像貴族ê一個。
詩篇 82 8| 上帝ah，求你起來，審判世界；　　因為你beh得tio̍h萬國做基業。
詩篇 83 1| A-sat ê詩歌。1) 上帝ah，求你m̄-thang靜靜；　　上帝ah，求你m̄-thang無開嘴，亦m̄-thang無做聲；
詩篇 83 2| 因為你ê對敵hōa-hōa嚷；　　怨恨你ê人kia̍h起頭。
詩篇 83 3| In用奸詐ê計謀beh害你ê百姓；　　In相kap議論，beh害你所khǹg密ê人。
詩篇 83 4| In講，來ah，咱來滅無in，hō͘ in bōe成kok，　　Hō͘以色列ê名無koh hō͘人記念。
詩篇 83 5| In同心相kap參詳，　　相kap結約beh抵敵你；
詩篇 83 6| 就是khiā起布棚ê Í-tong kap以實瑪利人，　　Mô͘-ap kap Hā-Kah人，
詩篇 83 7| Ka-pa-le̍k、A-bûn，kap A-má-le̍k；　　腓利士，以及Chhui-lô khiā起ê百姓；
詩篇 83 8| 亞述亦kap in連合，　　In做羅得ê kiáⁿ孫ê幫手。[Sè-la̍h]
詩篇 83 9| 求你款待in，親像早款待米甸；　　親像tī Ki-sūn河，款待Se-se-lah kap Iâ-pin一樣。
詩篇 83 10| In tī Ún-tô-jíⁿ滅無，　　成做地上ê糞土。
詩篇 83 11| 求你hō͘ in ê領袖親像O͘-li̍p kap Se-i-pek；　　Hō͘ in ê軍長lóng親像Se-pa kap Sat-bûn-ná。
詩篇 83 12| In講，咱tio̍h將上帝khiā起ê所在，　　佔來做家己ê。
詩篇 83 13| 我ê上帝ah，求你hō͘ in親像捲螺風ê塵埃，　　親像風前ê稻屑；
詩篇 83 14| 親像火燒樹林，　　親像火燄sio山頭。
詩篇 83 15| 求你亦親像án-ni用你ê狂風追趕in，　　用你ê大風hō͘ in驚惶。
詩篇 83 16| 耶和華ah，求你hō͘ in滿面見笑，　　Thang來祈求你ê名。
詩篇 83 17| Hō͘ in永遠見笑，驚惶；　　Hō͘ in漏氣滅無。
詩篇 83 18| Hō͘ in知只有你，名做耶和華ê，　　是全-地上至koânê。
詩篇 84 1| Khó-la̍h ê後裔ê詩；交hō͘樂官；用Ka-te̍k ê樂器。1) 萬軍ê耶和華ah，　　你khiā起ê所在，怎樣hiah thang意愛。
詩篇 84 2| 我ê心神戀慕耶和華ê殿院到暈去；　　我ê心腸，我ê肉體，ǹg活ê上帝求叫。
詩篇 84 3| 萬軍ê耶和華，我ê王，我ê上帝ah，　　雀鳥á為tio̍h家己chhē-tio̍h一個厝，　　燕á為tio̍h家己chhē-tio̍h pū-kiáⁿ ê siū；　　就是tī你hiah-ê祭壇hia。
詩篇 84 4| Khiā起tī你ê厝ê，hit號人有福氣；　　In beh直直o-ló你。[Sè-la̍h]
詩篇 84 5| 伊ê力在tī你，　　In ê心意ǹg錫安ê大路ê，hit號人有福氣。
詩篇 84 6| In經過Lâu-目屎ê山谷，hō͘伊變做水泉ê所在；　　Koh有秋天ê雨ê福氣kā伊蓋滿。
詩篇 84 7| In ná行，氣力ná加添，　　Ta̍k人到錫安朝見上帝。
詩篇 84 8| 萬軍ê上帝耶和華ah，求你聽我ê祈禱；　　雅各ê上帝ah，求你àⁿ耳孔來聽。[Sè-la̍h]
詩篇 84 9| 做阮ê藤牌ê上帝ah，你tio̍h看；　　看你受抹油ê ê面。
詩篇 84 10| Tī你ê殿院 tòa一日，khah好一千日；　　寧可tī我ê上帝ê厝顧門，　　Khah好tiàm tī pháiⁿ人ê布棚，
詩篇 84 11| 因為耶和華上帝是日頭，是藤牌；　　耶和華賞賜恩惠kap榮光；　　伊bē-bat留一項好物，無hō͘ hiah-ê行正直ê人。
詩篇 84 12| 萬軍ê耶和華ah，　　Óa靠你ê人有福氣。
詩篇 85 1| Khó-la̍h ê後裔ê詩；交hō͘樂官。1) 耶和華ah，你已經施恩tī你ê地，　　雅各受掠ê人，你救伊tò來。
詩篇 85 2| 你赦免你ê百姓ê罪惡，　　你遮蓋in一切ê罪過。[Sè-la̍h]
詩篇 85 3| 你收回你一切ê受氣，　　Soah你猛烈ê受氣。
詩篇 85 4| 救阮ê上帝ah，求你hō͘阮倒tńg，　　Soah你ǹg阮ê受氣。
詩篇 85 5| 你beh受氣阮到永遠mah？　　你beh將你ê受氣流到萬代mah？
詩篇 85 6| 你kiám m̄ koh將阮救活，　　Hō͘你ê百姓因為你來歡喜mah？
詩篇 85 7| 耶和華ah，求你hō͘阮看見你ê慈愛；　　Koh將你ê救恩賞賜阮。
詩篇 85 8| 我願聽全能ê耶和華所beh講ê；　　因為祂beh對祂ê百姓，kap祂聖ê百姓，講平安；　　總是in m̄-thang koh去lām-sám行。
詩篇 85 9| 伊ê救恩實在近tī驚畏伊ê人；　　Hō͘榮光tiàm tī咱ê境內。
詩篇 85 10| 慈愛kap真實相tú-tio̍h；　　公義kap平安相chim嘴。
詩篇 85 11| 真實tùi地裡發生，　　公義tùi天看落來。
詩篇 85 12| 耶和華beh賞賜好物，　　咱ê土地beh出伊ê土產。
詩篇 85 13| 公義beh行tī伊ê頭前，　　Hō͘伊ê腳跡成做lō͘。
詩篇 86 1| 大衛ê祈禱。1) 耶和華ah，求你àⁿ耳孔聽我；　　因為我是困苦sòng-hiong ê。
詩篇 86 2| 求你保存我ê性命，因為我是虔誠ê人。　　我ê上帝ah，你ê奴僕óa靠你；求你拯救伊。
詩篇 86 3| 主ah，求你憐憫我；　　因為我thong日求叫你。
詩篇 86 4| 主ah，求你hō͘你ê奴僕心歡喜；　　因為我用我ê心仰望你。
詩篇 86 5| 主ah，因為你是好，歡喜赦免人；　　有豐盛ê慈愛，賞賜凡若求叫你ê人。
詩篇 86 6| 耶和華ah，求你àⁿ耳孔聽我ê祈禱；　　Àⁿ落聽我懇求ê聲。
詩篇 86 7| Tī我患難ê日，beh求叫你；　　你beh 應我。
詩篇 86 8| 主ah，chiah-ê上帝 ê中間，無一個能比得你；　　你ê所做亦無thang比並。
詩篇 86 9| 主ah，你所造ê萬邦lóng beh來仆拜tī你ê面前；　　In亦beh榮光你ê名。
詩篇 86 10| 因為你做大，koh行奇妙ê事；　　只有你是上帝。
詩篇 86 11| 耶和華ah，求你將你ê道路指示我；我beh照你ê真理來行；　　Hō͘我專一ê心敬畏你ê名。
詩篇 86 12| 主，我ê上帝ah，我beh全心o-ló你；　　我beh榮光你ê名到永遠。
詩篇 86 13| 因為你對我發出大ê慈愛，　　你救我ê性命免落極深ê陰間。
詩篇 86 14| 上帝ah，驕傲ê人起來攻擊我；　　Koh有強暴ê黨siàu想我ê性命；　　In無敬奉你tī in ê面前。
詩篇 86 15| 主ah，你是仁慈恩典ê上帝；　　無快快受氣，koh有豐盛ê慈愛kap誠實。
詩篇 86 16| 求你oa̍t過來看我，可憐我；　　將你ê氣力賞賜你ê奴僕，　　救你ê女婢ê kiáⁿ。
詩篇 86 17| 求你顯出恩典我ê憑據，　　Hō͘怨恨我ê人看見來見笑；　　因為耶和華你幫贊我，安慰我。
詩篇 87 1| Khó-la̍h ê後裔ê詩歌。1)	伊ê地基在tī聖山。
詩篇 87 2| 耶和華疼錫安ê門，　　贏過雅各lóng總khiā起ê所在。
詩篇 87 3| 上帝ê城ah，　　有榮光ê事，是指你來講ê。	[Sè-la̍h]
詩篇 87 4| 我beh算La̍h-hap-pek kap巴比倫tī bat我ê ê內面；　　看ah，腓利士、Chhui-lô、Kó͘-si̍t，　　Chit-ê出世tī-hia。
詩篇 87 5| 論到錫安beh講，Chit-ê，hit-ê，出世tī hit中間；　　Koh至koânê beh親身堅固伊。
詩篇 87 6| 當耶和華記萬百姓數額ê時，　　伊beh算chit-ê出世tī-hia。[Sè-la̍h]
詩篇 87 7| 唱歌ê，跳舞ê，lóng beh講，　　我ê水源lóng在tī你。
詩篇 88 1| Khó-la̍h後裔ê詩歌，就是以斯拉人Hi-bān教示ê詩；交hō͘樂官；調用Mô͘-ha̍p-la̍h Lī-àm-ngô͘。1) 耶和華，救我ê上帝ah，　　我日暝tī你ê面前求叫。
詩篇 88 2| 願我ê祈禱到你ê面前；　　求你àⁿ耳孔聽我ê祈求。
詩篇 88 3| 因為我ê心滿滿患難，　　我ê性命近tī陰間。
詩篇 88 4| 我算kap落穴ê人同列；　　也親像無得tio̍h幫贊ê人。
詩篇 88 5| 我受hiat-ka̍k tī死人中，　　親像受thâi ê人倒tī墓內；　　In是你無koh記得ê，　　Tùi你ê手隔斷。
詩篇 88 6| 你hē我tī極深ê穴；　　Tī烏暗ê地方，tī深淵。
詩篇 88 7| 你ê受氣重重teh我；　　你用你一切ê海湧苦楚窘迫我。[Sè-la̍h]
詩篇 88 8| Kap我相識ê人你hō͘ in離開我遠遠，　　Hō͘ in厭惡我；　　我受關禁，bōe得出來。
詩篇 88 9| 我ê目睭因為困苦phah-pháiⁿ；　　耶和華ah，我日日求叫你，　　我ǹg你kia̍h-手。
詩篇 88 10| 你kiám beh行奇事hō͘死人看mah？　　總無陰魂iáu會起來o-ló你ah？[Sè-la̍h]
詩篇 88 11| Kiám會tī墓內講起你ê慈愛mah？　　Kiám會tī滅無ê中間講起你ê信實mah？
詩篇 88 12| Tī烏暗ê所在，kiám會知你ê奇事mah？　　Tī bōe記得tāi-chì ê地方，kiám會知你ê公義mah？
詩篇 88 13| 耶和華ah，我有祈求你；　　Tī早起時我ê祈禱beh透到你ê面前。
詩篇 88 14| 耶和華ah，你啥事棄sak我？　　啥事掩你ê面，m̄看我？
詩篇 88 15| 我tùi少年受苦，險險死；　　我受tio̍h你ê驚惶，致到心紛亂。
詩篇 88 16| 你ê大受氣淹密我；　　你用驚惶除滅我。
詩篇 88 17| Chiah-ê thong日親像水圍我；　　一齊來圍困我。
詩篇 88 18| 你將我ê良朋蜜友隔開遠遠；　　Hō͘我所相識ê人入tī烏暗ê所在。
詩篇 89 1| Í-su-la̍h人，Í-thàm，教示ê詩。1) 我beh唱歌o-ló耶和華ê慈愛到tī永遠。　　Beh用我ê嘴傳你ê信實到代代。
詩篇 89 2| 因為我bat講，慈愛beh受建立到永遠；　　你beh將你ê信實堅固tī天裡。
詩篇 89 3| 我kap我所揀ê人立約，　　對我ê奴僕大衛chiù-chōa。
詩篇 89 4| 我beh hō͘你ê後裔堅固到永遠，　　Koh hō͘你ê寶座建立到代代。	[Sè-la̍h]
詩篇 89 5| 耶和華ah，chiah-ê天 beh o-ló你ê奇事；　　Tī聖ê ê會中，beh o-ló你ê信實。
詩篇 89 6| Tī空中是誰能比得耶和華？　　大權能ê ê眾kiáⁿ中，是誰能親像耶和華？
詩篇 89 7| 伊tī聖ê ê議會中，是大大有威嚴ê上帝；　　比一切tī伊四圍ê，koh-khah thang驚畏。
詩篇 89 8| 萬軍ê上帝耶和華ah，　　Toh落一個大權能ê，親像你耶和華？　　你ê信實tī你ê四圍。
詩篇 89 9| 海水漲高，你管轄伊；　　海湧giâ起來，你hō͘伊平。
詩篇 89 10| 你phah碎La̍h-hap-pek，親像已經thâi死ê人；　　你用有氣力ê手phah散你ê對敵。
詩篇 89 11| 天屬你，地亦屬你；　　世界kap其中所充滿ê，lóng是你所建立。
詩篇 89 12| 南北是你所創造；　　Tha-po̍k kap Hek-bûn，因為你ê名來歡喜。
詩篇 89 13| 你有大權能ê手，　　你ê手有力，你ê chiàⁿ手kia̍h高高。
詩篇 89 14| 公平kap義理是你ê寶座ê地基；　　慈愛kap誠實行tī你ê面前。
詩篇 89 15| 能bat歡喜ê聲-ê，hit-ê百姓有福氣；　　耶和華ah，in tī你ê面所發出ê光teh行。
詩篇 89 16| In日日因為你ê名來歡喜；　　因為你ê公義得tio̍h升高。
詩篇 89 17| 因為你是in氣力ê榮光；　　Koh因為你歡喜阮，阮ê角beh得tio̍h kia̍h高。
詩篇 89 18| 阮ê藤牌屬tī耶和華；　　阮ê王屬tī以色列ê聖ê。
詩篇 89 19| 當時你tī異象中吩咐你聖ê百姓，講，　　我用幫贊ê力，hē tī hit-ê有權能ê ê身上；　　Tùi百姓中揀ê，我高升伊。
詩篇 89 20| 我chhē-tio̍h我ê奴僕大衛；　　用我ê聖油抹伊。
詩篇 89 21| 我ê手beh常常kap伊tī-teh，　　我ê手骨亦beh堅固伊。
詩篇 89 22| 對敵bōe能勒索伊；　　兇惡ê人bōe能苦楚伊。
詩篇 89 23| 我beh tī伊ê面前phah碎伊ê對敵；　　攻擊hit-ê怨恨伊ê人。
詩篇 89 24| 總是我ê信實，kap我ê慈愛，beh kap伊tī-teh；　　因為我ê名，伊ê角beh得tio̍h kia̍h高。
詩篇 89 25| 我beh hō͘伊ê手伸到海；　　Chiàⁿ手伸到chiah-ê河。
詩篇 89 26| 伊beh稱呼我講，你是我ê父，　　是我ê上帝，是救我ê石磐。
詩篇 89 27| 我亦beh設立伊最大kiáⁿ，　　做世上第一高ê君王。
詩篇 89 28| 我beh為tio̍h伊保存我ê慈愛到永遠；　　我kap伊所立ê約，的確無變換。
詩篇 89 29| 我亦beh保存伊ê後裔到代代；　　Hō͘伊ê寶座親像天ê久。
詩篇 89 30| 設使伊ê kiáⁿ孫放sak我ê律法；　　無行我ê法度；
詩篇 89 31| 悖謬我ê律例，　　無守我ê誡命；
詩篇 89 32| 我就beh用柺á責罰in ê過失；　　用鞭責罰in ê罪惡。
詩篇 89 33| 總是我的確無將我ê慈愛一盡對伊收回；　　亦的確無hō͘我ê信實廢無。
詩篇 89 34| 我的確無失我ê約，　　亦無改換我ê嘴所講ê。
詩篇 89 35| 我一pái kí家己ê聖潔來chiù-chōa，　　我決斷無tùi大衛講白賊；
詩篇 89 36| 伊ê後裔beh傳到永遠；　　伊ê寶座tī我ê面前，親像日ê久長；
詩篇 89 37| 亦親像月ê永遠建立；　　Koh親像天頂確實ê干證。[Sè-la̍h]
詩篇 89 38| 總是你有受氣你ê受抹油ê，　　厭(iàm)賤棄sak伊。
詩篇 89 39| 你已經厭惡kap你ê奴僕所立ê約，　　將伊ê冕旒蹧躂 tī地裡。
詩篇 89 40| 你已經拆伊一切ê籬笆；　　Hō͘伊ê衛所變做拋荒ê所在。
詩篇 89 41| 過路人lóng搶the̍h伊；　　伊成做隔壁kok所凌辱ê。
詩篇 89 42| 你hō͘伊ê對敵ê chiàⁿ手kia̍h高；　　Hō͘伊ê仇讎lóng歡喜。
詩篇 89 43| 你hō͘伊ê刀劍倒鋩(tó-mî)，　　Hō͘伊tī交戰ê時khiā-bōe-tiâu。
詩篇 89 44| 你hō͘伊ê榮顯無去，　　將伊ê寶座chhia倒tī地裡。
詩篇 89 45| 你減少伊青年ê日子；　　Koh hō͘伊滿滿見笑。	[Sè-la̍h]
詩篇 89 46| 耶和華ah，你beh jōa久家己khǹg密，到永遠mah？　　你ê受氣親像火to̍h，beh jōa久ah？
詩篇 89 47| 求你記得我ê時間，怎樣hiah短少；　　你創造一切ê世間人，hō͘ in到hiah空虛ah！
詩篇 89 48| 甚麼人能長長活，無見tio̍h死，　　能救伊ê靈魂脫離陰間ê權柄ah？[Sè-la̍h]
詩篇 89 49| 主ah，你前憑你ê信實，對大衛chiù-chōa-ê，　　Hiah-ê慈愛taⁿ tī toh落？
詩篇 89 50| 主ah，求你記念你ê奴僕所受ê凌辱，　　記念我怎樣將一切強盛ê百姓ê凌辱存tī我ê心內；
詩篇 89 51| 耶和華ah，你ê對敵用chit-ê凌辱，　　就是凌辱你受抹油ê ê蹤跡。
詩篇 89 52| Tio̍h o-ló耶和華到永遠。　　A-bēng，koh A-bēng。
詩篇 90 1| 上帝ê人摩西ê祈禱。1)	主ah，你ta̍k世代做阮khiā起ê所在。
詩篇 90 2| Chiah-ê山iáu未生出，　　地kap世界你iáu未造成，　　Tùi永遠到永遠你是上帝。
詩篇 90 3| 你hō͘人歸土，講，　　Lín世間人，tio̍h oa̍t倒tńg。
詩篇 90 4| 因為在你看，一千年親像已經過去ê昨日；　　Koh親像暝間ê一更。
詩篇 90 5| 你親像用大水kā in流去；in親像睏一醒；　　早起時in親像發生ê草。
詩篇 90 6| 早起時發生茂盛；　　Ê-hng時受割就枯焦。
詩篇 90 7| 因為阮tùi你ê受氣就消滅，　　Koh阮tùi你ê發性來驚惶。
詩篇 90 8| 你將阮ê罪惡排tī你ê面前，　　將阮隱密ê pháiⁿ排tī你ê面ê光明中。
詩篇 90 9| 阮ê日子lóng經過tī你ê大受氣；　　阮ê年歲過了，親像吐一個氣。
詩篇 90 10| 阮一生ê年日是七十歲，　　若是勇壯thang到八十歲，　　總是其中所誇口ê，不過是勞苦憂愁；　　伊緊緊過，阮就飛去。
詩篇 90 11| Chī-chūi知你受氣ê權勢，　　亦照你應該受ê敬畏，知你ê受氣ah？
詩篇 90 12| 求你教示阮，怎樣算家己ê日子；　　Hō͘阮得tio̍h智慧ê心。
詩篇 90 13| 耶和華ah，beh到tī時nih？求你倒tńg；　　為tio̍h你ê奴僕來回心。
詩篇 90 14| 求你早起時用你ê慈愛hō͘阮滿足；　　Hō͘阮一世人歡喜快樂。
詩篇 90 15| 求你照你苦楚阮ê日，　　照阮tú-tio̍h患難ê年，hō͘阮歡喜。
詩篇 90 16| 願你ê所做對你ê奴僕顯現，　　你ê榮光對in ê kiáⁿ孫顯明。
詩篇 90 17| 願主阮ê上帝ê美妙tiàm tī阮ê頂面；　　願你堅固阮ê手所做ê工，　　阮ê手所做ê工，願你堅固伊。
詩篇 91 1| Tiàm tī至koânê隱密ê所在ê，　　Hit-ê人beh khiā起tī全能ê ê蔭影。
詩篇 91 2| 論到耶和華，我beh講，伊是我逃閃ê所在，　　是我ê山寨；是我ê上帝，我所óa靠ê。
詩篇 91 3| 因為伊beh救你脫離tng鳥á ê羅網，　　Kap 毒害 ê瘟疫。
詩篇 91 4| 伊beh用伊ê翼股âⁿ你，　　你beh bih tī伊ê翼下，　　伊ê誠實是大細ê藤牌。
詩篇 91 5| 你m̄免驚暝間ê驚惶，　　Á是日時teh飛ê箭。
詩篇 91 6| 亦免驚烏暗中流行ê瘟疫，　　Á是日中晝滅無人ê毒症。
詩篇 91 7| 有千人lek落去tī你ê身邊，　　有萬人lek落去tī你ê chiàⁿ-pêng，　　這亦bōe óa近你。
詩篇 91 8| 不過你會親目看見，　　亦看見pháiⁿ人受報應。
詩篇 91 9| 因為耶和華你是我逃閃ê所在；　　你bat用至koânê做你khiā起ê所在；
詩篇 91 10| 就災害bōe到tī你，　　瘟疫亦bōe óa近你ê布棚。
詩篇 91 11| 因為伊beh為tio̍h你吩咐伊ê使者，　　Tī你一切ê路保護你。
詩篇 91 12| In beh用手扶你，　　免得你ê腳tak-tio̍h石。
詩篇 91 13| 你beh踏獅kap毒蛇，　　Lap獅á-thûn kap大尾蛇。
詩篇 91 14| 因為伊真疼我，我就beh救伊；　　因為伊bat我ê名，我就beh安置伊tī高ê所在。
詩篇 91 15| 伊求叫我，我就beh ìn伊；　　伊tī危急ê時，我beh kap伊tī-teh；　　我beh救伊，hō͘伊尊貴。
詩篇 91 16| 我beh用長歲壽hō͘伊滿足，　　Hō͘伊看見我ê救恩。
詩篇 92 1| 安歇日ê詩歌。1) 真好ah，感謝耶和華，　　唱歌o-ló你至koânê ê名；
詩篇 92 2| 早起時報揚你ê慈愛；　　Ê-hng時報揚你ê信實。
詩篇 92 3| 用十條絃ê樂器kap瑟；　　用琴彈莊嚴ê聲音。
詩篇 92 4| 因為耶和華你用你ê所行hō͘我歡喜；　　我beh因為你ê手所做ê來快樂。
詩篇 92 5| 耶和華，你ê所做怎樣hiah大；　　你ê心思極其深。
詩篇 92 6| 無知ê人bōe曉得，愚蠢ê人亦bōe明白chit-ê。
詩篇 92 7| Pháiⁿ人發生親像草，　　一切做pháiⁿ ê人茂盛ê時，　　正是in beh滅無到永遠；
詩篇 92 8| 總是耶和華你是至koân，直到永遠。
詩篇 92 9| 耶和華ah，你看，你ê對敵，　　你看，你ê對敵的確滅無；　　一切做pháiⁿ ê人亦beh四散。
詩篇 92 10| 總是你hō͘我ê角kia̍h高，親像野牛ê角；　　我是受新ê油抹ê。
詩篇 92 11| 我親目看見我ê對敵tú-tio̍h報應；　　我親耳聽見hiah-ê起來攻擊我ê pháiⁿ人受刑罰。
詩篇 92 12| 義人beh興旺親像棗樹；　　Beh長大親像黎巴嫩ê柏香樹。
詩篇 92 13| 見若知tī耶和華ê厝ê，　　Beh興旺tī咱ê上帝ê院內。
詩篇 92 14| In年老ê時猶原beh結果子；　　In ê汁滿滿，色青翠；
詩篇 92 15| Thang顯明耶和華是正直ê，　　伊是我ê石磐，伊lóng無不義。
詩篇 93 1| 耶和華做王，伊用威嚴家己穿；　　耶和華用氣力家己穿，家己hâ；　　世界就堅固bōe搖動。
詩篇 93 2| 你ê寶座tùi古早建立，　　你tùi永遠就有。
詩篇 93 3| 耶和華ah，大水已經發起，大水已經發起伊ê聲；　　大水發起伊ê湧。
詩篇 93 4| 耶和華tī高位有大能力，　　贏過chiah-ê水ê聲，　　以及海裡ê大湧。
詩篇 93 5| 耶和華ah，你ê干證不止確實；　　聖潔合tī你ê厝，到永遠。
詩篇 94 1| 耶和華伸冤ê上帝ah，　　伸冤ê上帝ah，求你顯出光。
詩篇 94 2| 審判世界ê主ah，求你起來；　　Hō͘驕傲ê人受應該受ê報應。
詩篇 94 3| 耶和華ah，pháiⁿ人beh jōa久ah？　　Pháiⁿ人得勝大悅，beh jōa久ah？
詩篇 94 4| In隨便講，講出驕傲ê話；　　一切行pháiⁿ ê人lóng家己phín-phóng。
詩篇 94 5| 耶和華ah，in壓制你ê百姓；　　苦楚你ê產業。
詩篇 94 6| In thâi死守寡人kap出外人；　　Koh害死孤兒。
詩篇 94 7| In講，耶和華的確無teh看；　　雅各ê上帝的確無致意。
詩篇 94 8| Lín百姓中cheng-siⁿ hit款ê人tio̍h想；　　愚戇ê人到tī時chiah有智慧ah？
詩篇 94 9| 安置耳孔ê，總無伊無聽見？　　創造目睭ê，總無伊bōe看見mah？
詩篇 94 10| 教督列邦ê，就是hō͘人得tio̍h知識ê，　　總無伊bōe曉辨理人mah？
詩篇 94 11| 耶和華知人ê心思，　　知in是空空。
詩篇 94 12| 耶和華ah，你所教督koh用你ê律法所教示ê，　　Hit-ê人有福氣。
詩篇 94 13| Beh hō͘伊tī患難ê日，得tio̍h平安，　　到tī為tio̍h pháiⁿ人開陷坑ê時。
詩篇 94 14| 因為耶和華的確無棄sak伊ê百姓；　　亦無放離伊ê產業。
詩篇 94 15| 因為審判beh照公義，　　心正直ê人beh lóng tè伊。
詩篇 94 16| Chī-chūi beh為我起來攻擊pháiⁿ人？　　Chī-chūi beh為我khiā起來攻擊行罪惡ê人？
詩篇 94 17| 若m̄是耶和華幫贊我，　　就我ê神魂快快tiàm tī冷靜ê中間。
詩篇 94 18| 我講，我ê腳tio̍h-tak；　　耶和華ah，hit時你ê慈愛扶持我。
詩篇 94 19| 我ê心chōe-chōe憂悶掛慮，　　你ê安慰就hō͘我ê心神快樂。
詩篇 94 20| 奸惡ê座位，假藉律例，計謀殘害，　　Kiám會kap你交通mah？
詩篇 94 21| In大家聚集，攻擊義人ê性命；　　將無罪ê人定死罪。
詩篇 94 22| 總是耶和華平時做我ê高台；　　我ê上帝做我逃閃ê石磐。
詩篇 94 23| 伊hō͘ in ê罪惡歸tī in ê身上；　　In tī行pháiⁿ ê時，伊beh剿滅in；　　耶和華咱ê上帝beh剿滅in。
詩篇 95 1| 來ah，咱tio̍h ǹg耶和華唱歌；　　Ǹg救咱ê石磐出歡喜ê聲。
詩篇 95 2| 咱tio̍h到伊ê面前感謝伊，　　用詩歌ǹg伊出歡喜ê聲。
詩篇 95 3| 因為耶和華是大ê上帝，　　是大ê王，贏過lóng總ê上帝；
詩篇 95 4| 地深ê所在tī伊ê手中；　　山高ê山尖亦屬tī伊。
詩篇 95 5| 洋海屬tī伊，是伊創造ê；　　乾地亦是伊ê手造成ê。
詩篇 95 6| 來ah，咱tio̍h鞠躬敬拜；　　跪落tī創造咱ê耶和華ê面前；
詩篇 95 7| 因為伊是咱ê上帝，　　咱是伊養飼ê百姓，是伊手下ê羊。　　今á日，lín若聽伊ê聲，
詩篇 95 8| 就m̄-thang硬lín ê心，親像tī Bí-lī-pa，　　親像當日tī曠野ê Má-sat；
詩篇 95 9| Hit時lín ê祖公試我，　　驗我，koh看見我ê所做。
詩篇 95 10| 四十年久，我厭恨hit世代ê人，　　講，Chiah-ê是心迷亂ê百姓，　　M̄-bat我ê路；
詩篇 95 11| 所以我tī受氣ê中間，chiù-chōa講，　　In斷斷bōe得thang入我ê安歇。
詩篇 96 1| Lín tio̍h ǹg耶和華唱新ê歌，　　全地lóng tio̍h ǹg耶和華唱歌。
詩篇 96 2| Tio̍h ǹg耶和華唱歌，祝謝伊ê名；　　日日傳報伊ê救恩。
詩篇 96 3| Tī列邦ê中間講起伊ê榮光；　　Tī 萬百姓ê中間講起伊奇妙ê所做。
詩篇 96 4| 因為耶和華最大，應該受極大ê o-ló；　　伊tī眾神明ê頂面應該受敬畏。
詩篇 96 5| 因為列邦ê上帝 lóng是虛假；　　獨獨耶和華創造chiah-ê天。
詩篇 96 6| Tī伊ê面前有尊貴kap威嚴；　　Tī伊ê聖所有權能kap榮光。
詩篇 96 7| 百姓中ê ta̍k族ah，lín tio̍h將權能榮光，　　歸hō͘耶和華；歸hō͘耶和華。
詩篇 96 8| 用伊ê名所應該得tio̍h ê榮光，　　歸hō͘耶和華；帶禮物來入伊ê院。
詩篇 96 9| Tio̍h用聖潔ê裝飾敬拜耶和華；　　全地tī伊ê面前ngia̍uh-ngia̍uh-chhoah。
詩篇 96 10| Tī列邦中tio̍h講，耶和華做王，　　世界堅固，bōe搖動；　　伊beh照公平審判萬百姓。
詩篇 96 11| 願天歡喜，地快樂；　　願海kap其中所充滿ê lóng出大聲；
詩篇 96 12| 願田園kap其中所有ê lóng快樂；　　Hit時樹林內ê樹木lóng beh tī耶和華ê面前出歡喜ê聲；
詩篇 96 13| 因為伊來lah，伊來beh審判全地；　　伊beh照公義審判世界，　　照伊ê信實審判萬百姓。
詩篇 97 1| 耶和華做王；地tio̍h快樂；　　眾海嶼tio̍h歡喜。
詩篇 97 2| 密雲kap烏暗tī伊ê四圍；　　義理kap公平是伊寶座ê地基。
詩篇 97 3| 火行tī伊ê面前，　　燒伊四圍ê對敵。
詩篇 97 4| 伊ê sih-nà照光世界；　　地看見，就振動。
詩篇 97 5| Tī耶和華ê面前，就是全地ê主ê面前，　　Chiah-ê山消熔親像蠟。
詩篇 97 6| Chiah-ê天顯明伊ê義，　　列邦看見伊ê榮光。
詩篇 97 7| 凡若服事(sài)雕刻ê偶像，　　用虛假ê神自誇ê，lóng tio̍h受見笑；　　Lín chiah-ê神ah，lóng tio̍h敬拜伊；
詩篇 97 8| 耶和華ah，因為你ê判斷，　　錫安聽見就歡喜，　　猶大ê城亦lóng快樂。
詩篇 97 9| 因為耶和華你是至koânpoaN5過全地；　　你是chì-chun，pôaⁿ過眾神明。
詩篇 97 10| 疼耶和華ê人，lín lóng tio̍h怨恨pháiⁿ；　　伊保護伊聖ê百姓ê性命；　　伊拯救in脫離pháiⁿ人ê手。
詩篇 97 11| 光明是為tio̍h義人來備辦，　　歡喜是為tio̍h心正直ê人來備辦。
詩篇 97 12| 義人ah，lín tio̍h因為耶和華來歡喜；　　記念伊ê聖名來o-ló。
詩篇 98 1| 一篇詩。1) Lín tio̍h ǹg耶和華唱新ê歌；　　因為伊bat行奇妙ê事；　　伊ê chiàⁿ手，kap伊聖ê手骨，已經為家己行拯救。
詩篇 98 2| 耶和華hō͘人知伊ê拯救；　　Tī列邦人ê目睭前顯明伊ê公義。
詩篇 98 3| 伊記念伊tùi以色列家所發出ê慈愛kap信實；　　地ê四角lóng看見咱ê上帝ê拯救。
詩篇 98 4| 全地lóng tio̍h ǹg耶和華出歡喜ê聲；　　Tio̍h出大聲歡喜唱歌o-ló伊。
詩篇 98 5| Tio̍h彈琴唱歌o-ló耶和華；　　Tio̍h彈琴和詩歌ê聲o-ló伊。
詩篇 98 6| 用號頭kap哨角ê聲，　　Tī君王耶和華ê面前出歡喜ê聲。
詩篇 98 7| 願海，kap其中所充滿ê，lóng tio̍h出大聲；　　世界，kap tiàm tī hit中間ê，亦tio̍h出聲；
詩篇 98 8| 願大水phah手掌，　　願chiah-ê山tī耶和華ê面前出歡喜ê聲。
詩篇 98 9| 因為伊來beh審判全地；　　伊beh照公義審判世界，　　照伊ê正直審判列邦。
詩篇 99 1| 耶和華做王，列邦tio̍h ngia̍uh-ngia̍uh-chhoah；　　伊坐tī ki-lō͘兵，地tio̍h搖動。
詩篇 99 2| 耶和華tī錫安做大；　　伊pôaⁿ過tī 萬百姓ê頂面。
詩篇 99 3| In tio̍h o-ló你大koh thang驚畏 ê名；　　伊是至聖。
詩篇 99 4| 王有氣力，歡喜公平；　　你hō͘正直堅固。　　Tī雅各中行公平kap義理。
詩篇 99 5| Lín tio̍h尊重耶和華咱ê上帝，　　Tī伊腳踏椅ê頭前跪拜；　　伊是至聖。
詩篇 99 6| Tī伊ê祭司中，有摩西kap亞倫，　　Tī求叫伊ê名ê人ê中間，有撒母耳；　　In求叫耶和華，伊就聽in。
詩篇 99 7| 伊tī雲柱ê中間對in講話；　　In遵守伊干證ê話，kap伊所賞賜in ê律法。
詩篇 99 8| 耶和華阮ê上帝ah，你有應in；　　你雖然照in ê所行報應in，　　Iáu-kú你是赦免in ê上帝。
詩篇 99 9| Lín tio̍h尊重耶和華咱ê上帝，　　Tī伊ê聖山跪拜；　　因為咱ê上帝耶和華是至聖。
詩篇 100 1| 感謝ê詩。1)	全地tio̍h ǹg耶和華出歡喜ê聲。
詩篇 100 2| Lín tio̍h歡喜ê心服事耶和華，　　唱歌來到伊ê面前。
詩篇 100 3| Lín tio̍h知耶和華是上帝；　　咱是伊創造ê，咱亦是伊ê；　　咱是伊ê百姓，亦是伊草場ê羊。
詩篇 100 4| Tio̍h用感謝入伊ê門，　　用o-ló入伊ê院；　　Tio̍h感謝伊，o-ló伊ê名。
詩篇 100 5| 因為耶和華是好；伊ê慈愛到永遠；　　伊ê信實到萬世代。
詩篇 101 1| 大衛ê詩。1) 我beh唱慈愛kap公平ê歌；　　耶和華ah，我beh ǹg你唱o-ló ê歌。
詩篇 101 2| 我beh用智慧行tī完全ê路；　　你beh啥時到我chia？　　我beh用完全ê心行tī我ê家內。
詩篇 101 3| 邪癖ê事，我lóng m̄排tī我ê目前；　　背道 ê人所做ê事，我真怨恨；　　M̄ hō͘伊liâm-tio̍h我。
詩篇 101 4| 彎曲ê心的確hō͘伊離開我；　　一切ê pháiⁿ我m̄-bat伊。
詩篇 101 5| 暗中譭謗伊ê厝邊ê，我beh滅伊；　　目睭kho͘大ê，心驕傲ê人，我無容允伊。
詩篇 101 6| 我ê目睭beh看國內誠實ê人，hō͘ in kap我相kap tòa；　　行tī完全ê路ê，伊beh服事我。
詩篇 101 7| 行詭詐ê人bōe得thang帶我ê家內；　　講白賊話ê人bōe得thang khiā-tiâu tī我ê目睭前。
詩篇 101 8| Ta̍k早起我beh滅無國內ê pháiⁿ人；　　Thang將一切做pháiⁿ ê人，tùi耶和華ê城除去。
詩篇 102 1| 困苦ê人，極軟弱ê時，tī耶和華ê面前吐出苦情ê祈禱。1) 耶和華ah，求你聽我ê祈禱，　　Hō͘我求叫ê聲透到你ê面前。
詩篇 102 2| 我tī危急ê日，m̄-thang掩你ê面m̄看我；　　求你àⁿ耳孔聽我；我求叫ê日，求你緊緊應我。
詩篇 102 3| 因為我ê日子親像火薰消散，　　我ê骨受燒，親像火中ê柴。
詩篇 102 4| 我ê心受傷，枯焦親像草；　　我lóng bōe顧得食。
詩篇 102 5| 因為我吐氣ê聲，　　我ê肉khi̍h tī骨裡。
詩篇 102 6| 我親像曠野ê 鵜鶘鳥，　　亦親像拋荒ê所在ê暗光鳥。
詩篇 102 7| 我kui暝無睏；　　亦親像厝頂孤單ê雀鳥á。
詩篇 102 8| 我ê對敵thong日褻瀆我；　　痛恨我ê人kí我來咒詛。
詩篇 102 9| 我用火灰準飯食；　　所lim-ê有chham目屎。
詩篇 102 10| 這是因為你ê發性大受氣；　　因為你將我舉起，koh將我hiat落。
詩篇 102 11| 我ê日子親像日影已經chhiâ，　　我亦親像草枯焦。
詩篇 102 12| 獨獨你耶和華永遠tī-teh；　　你hō͘人記念到萬代。
詩篇 102 13| 你beh起來憐憫錫安，　　因為現在是可憐伊ê時；定tio̍h ê期已經到lah。
詩篇 102 14| 你ê奴僕歡喜錫安ê石頭，　　可憐伊ê土粉。
詩篇 102 15| 列國就beh敬畏耶和華ê名；　　世上chiah-ê王lóng beh敬畏你ê榮光。
詩篇 102 16| 因為耶和華起造錫安，　　Tī伊榮光中顯現。
詩篇 102 17| 伊àⁿ落聽sòng-hiong人ê祈禱，　　無看輕in ê祈禱。
詩篇 102 18| 這beh為後代ê人記載，　　將來受造ê百姓beh o-ló耶和華。
詩篇 102 19| 因為伊對伊至koânê聖所看落來，　　耶和華tùi天看落地；
詩篇 102 20| Beh聽囚犯ê吐氣；　　Beh tháu放擬定tio̍h死ê人。
詩篇 102 21| Hō͘人tī錫安傳播耶和華ê名；　　Tī耶路撒冷傳播 o-ló伊ê話。
詩篇 102 22| 就是萬百姓kap列國，　　聚集服事耶和華ê時。
詩篇 102 23| 伊hō͘我ê氣力半路衰lám；　　Hō͘我ê日子短少。
詩篇 102 24| 我講，我ê上帝ah，m̄-thang tī我中年討我ê性命；　　你ê年歲萬世代bû-窮盡。
詩篇 102 25| 你起頭hē地ê地基；　　天亦是你ê手所造ê。
詩篇 102 26| In beh滅無，獨獨你久長tī-teh；　　In beh親像衫漸漸舊；　　你beh將in改換，親像改換相；in就變-換。
詩篇 102 27| 獨獨你無變換，　　你ê歲壽無窮盡。
詩篇 102 28| 你ê奴僕ê kiáⁿ孫beh長長tī-teh；　　In ê後裔beh khiā在tī你ê面前。
詩篇 103 1| 大衛ê詩。1) 我ê心神ah，你tio̍h o-ló耶和華；　　凡若tī我內面ê，亦tio̍h o-ló伊ê聖名。
詩篇 103 2| 我ê心神ah，你tio̍h o-ló耶和華；　　M̄-thang bōe記得伊一切ê恩惠；
詩篇 103 3| 伊赦免你lóng總ê罪；　　醫好你lóng總ê病；
詩篇 103 4| 伊救贖你ê性命脫離死無；　　用仁愛kap慈悲做你ê冕旒；
詩篇 103 5| 用好物足你ê心願；　　Hō͘你復到少年親像鷹鳥。
詩篇 103 6| 耶和華行公義，　　為tio̍h一切受冤屈ê人伸冤。
詩篇 103 7| 用伊ê道路指示摩西，　　用伊ê行做指示以色列人。
詩篇 103 8| 耶和華有憐憫，有恩典；　　無快快受氣，koh有豐盛ê慈愛。
詩篇 103 9| 伊無長長責備，　　亦無永遠khǹg受氣。
詩篇 103 10| 伊無照咱ê罪過款待咱，　　亦無照咱ê罪惡報應咱。
詩篇 103 11| 因為天離開地hiah-nih高，　　伊ê慈愛對敬畏伊ê人亦是hiah-nih大。
詩篇 103 12| 東離開西有jōa遠，　　伊hō͘咱ê罪過離開咱亦是hiah遠。
詩篇 103 13| 老父怎樣憐憫伊ê kiáⁿ兒，　　耶和華憐憫敬畏伊ê人亦是án-ni。
詩篇 103 14| 因為伊知咱ê體質，　　Siàu念咱是土粉。
詩篇 103 15| 論到人，伊ê日子親像草，　　伊ê興旺親像山裡ê花。
詩篇 103 16| 經過風一下吹，就無去；　　伊ê原位bōe koh認得。
詩篇 103 17| 總是耶和華ê慈愛歸tī敬畏伊ê人，tùi永遠到永遠；　　伊ê公義也歸tī kiáⁿ-kiáⁿ孫孫；
詩篇 103 18| 就是hiah-ê遵守伊ê約，　　記念伊ê教示來遵thàn ê人。
詩篇 103 19| 耶和華tī天頂設立伊ê寶座，　　伊ê國權管轄萬項有。
詩篇 103 20| Lín chiah-ê有大權能ê天使ah，　　聽伊ê聲，成伊ê命令ê，　　Lóng tio̍h o-ló耶和華。
詩篇 103 21| Lín chiah-ê做伊ê眾軍兵，做伊ê差使，行伊所歡喜ê，　　Lóng tio̍h o-ló耶和華。
詩篇 103 22| Lín一切受伊創造ê，tī伊所管理ê ta̍k位，　　Lóng tio̍h o-ló耶和華。　　我ê心神ah，你tio̍h o-ló耶和華。
詩篇 104 1| 我ê心神ah，你tio̍h o-ló耶和華。　　耶和華我ê上帝ah，你是至大；　　你用尊榮威嚴做衫來穿。
詩篇 104 2| 你穿光明親像外衫；　　thí開天親像帳幅。
詩篇 104 3| 伊tī水中安置伊樓閣ê通楹，　　用雲做伊ê車，　　用風ê翼來行；
詩篇 104 4| 用風做伊ê使者，　　用焰火做伊ê差用；
詩篇 104 5| 將地hē tī伊ê地基頂，　　Hō͘伊永永無搖choah。
詩篇 104 6| 你用深淵親像衣裳遮蓋地面；　　Chiah-ê水淹過山嶺。
詩篇 104 7| 你一下hoah，水就緊緊走；　　你ê雷一下tân，水就緊緊流；
詩篇 104 8| Chhèng到山頭，落到山谷，　　歸tī你kā in定tio̍h ê所在。
詩篇 104 9| 你定tio̍h界限hō͘水bōe能pôaⁿ過，　　無koh 倒tńg來遮蓋地面。
詩篇 104 10| Hō͘水泉chhèng出tī山谷，　　流tī山中；
詩篇 104 11| Hō͘山裡ê走獸lóng有thang lim，　　野驢得tio̍h 止嘴乾。
詩篇 104 12| 天中ê飛鳥歇tī水邊，　　哮tī樹枝téng。
詩篇 104 13| 伊tùi伊ê樓閣中灌ak山嶺，　　Tùi你所做ê效果地就充足。
詩篇 104 14| 伊hō͘草發生，hō͘ cheng-siⁿ thang食，　　也有菜蔬做人ê路用，hō͘食物tùi地裡出。
詩篇 104 15| Koh有酒hō͘人ê心歡喜，　　有油潤澤人ê面，　　有食物補養人ê心力。
詩篇 104 16| 耶和華ê樹lóng得tio̍h充足ê潤澤；　　就是伊所知黎巴嫩ê柏香樹。
詩篇 104 17| 飛鳥作siū tī hit內面；　　鶴khiā起tī松樹ê中間。
詩篇 104 18| 高山是hō͘野山羊tiàm，　　石磐是沙番閃bih ê所在。
詩篇 104 19| 伊用月來定tio̍h時節；　　日頭也知thang落。
詩篇 104 20| 你hō͘伊暗，就做暝時；　　Hit時樹林內ê百獸就lóng爬出來。
詩篇 104 21| 獅á-thûn哮，beh jiàu物食，　　Tùi上帝討in ê食物。
詩篇 104 22| 日頭一下出，in就走去bih，　　倒tī in ê洞內。
詩篇 104 23| 人出去做工，　　Tio̍h磨到ê-hng時。
詩篇 104 24| 耶和華ah，你所造ê怎樣hiah chōe！　　lóng是你用智慧造成ê；　　遍地滿滿你ê富有。
詩篇 104 25| Hia有海，大koh闊，　　其中有算bōe了ê動物，　　大細ê活物lóng有。
詩篇 104 26| Tī-hia有船teh行；　　有你所創造ê大魚游來游去。
詩篇 104 27| Chiah-ê lóng teh thèng候你，　　Thang照時hō͘ in食物。
詩篇 104 28| 你hō͘ in，in就拾起來；　　你thí開你ê手，in得tio̍h好物到飽。
詩篇 104 29| 你掩你ê面，in就掛慮；　　你將in ê氣收回，in就死無，來歸tī土粉。
詩篇 104 30| 你發出你ê神，in就受創造；　　你hō͘地面換做新。
詩篇 104 31| 願耶和華ê榮光永遠tī-teh；　　願耶和華為tio̍h伊所造ê來歡喜。
詩篇 104 32| 伊看地，地就振動；　　伊摸山，山就出煙。
詩篇 104 33| 我beh一世人ǹg耶和華吟詩；　　我iáu活ê時beh ǹg我ê上帝唱歌o-ló。
詩篇 104 34| 願伊掠我ê靜靜想做合意；　　我beh因為耶和華歡喜。
詩篇 104 35| 願罪人tùi世上消滅，　　願pháiⁿ人lóng無去；　　我ê心神ah，tio̍h o-ló耶和華；　　Lín tio̍h o-ló耶和華。
詩篇 105 1| Lín tio̍h感謝耶和華，求叫伊ê名；　　Tī萬百姓ê中間報揚伊ê所做。
詩篇 105 2| Tio̍h ǹg伊吟詩，ǹg伊唱歌o-ló，　　談論伊一切奇妙ê所行。
詩篇 105 3| Tio̍h因為伊ê聖名來誇口；　　Chhē耶和華ê人，心內tio̍h歡喜。
詩篇 105 4| Tio̍h求耶和華kap伊ê權能；　　常常chhē見伊ê面。
詩篇 105 5| 伊ê奴僕亞伯拉罕ê後裔，　　伊所揀雅各ê kiáⁿ孫ah，　　Lín tio̍h siàu念伊所做奇妙ê事，　　Kap伊ê神跡，kap伊ê嘴判斷ê話。
詩篇 105 6| b
詩篇 105 7| 伊是耶和華，咱ê上帝；　　全地lóng有伊ê判斷。
詩篇 105 8| 伊記念伊ê約，直到永遠；　　伊所吩咐ê話，直到千代；
詩篇 105 9| 就是kap亞伯拉罕所立ê約，　　對以撒所chiù ê chōa。
詩篇 105 10| 伊koh將chit-ê約對雅各定tio̍h做律例；　　對以色列定tio̍h做永遠ê約。
詩篇 105 11| 講，我beh將迦南地賞賜你，　　做你產業ê份額。
詩篇 105 12| 當時in ê人丁有限；　　數額少少，koh tī-hia做出外。
詩篇 105 13| In tùi chit族行到hit族，　　Tùi chit國到別ê百姓。
詩篇 105 14| 伊無容允甚麼人欺負in，　　為tio̍h in ê緣故譴責chiah-ê君王；
詩篇 105 15| 講，M̄-thang犯tio̍h我ê受抹油ê，　　亦m̄-thang pháiⁿ款待我ê先知。
詩篇 105 16| 伊命令飢荒降落tī hit-ê土地；　　將所óa靠ê米糧，一概斷絕。
詩篇 105 17| 伊tī in ê頭前差一人去；　　約瑟受bōe做奴僕；
詩篇 105 18| 人用腳銬傷伊ê腳，　　伊受鐵鏈綑縛；
詩篇 105 19| 耶和華ê話試煉伊，　　直到伊所講ê應驗。
詩篇 105 20| 王差人kā伊tháu開，　　就是治理百姓ê，kā伊tháu放；
詩篇 105 21| 設立伊做王-ka ê主，　　管理伊一切所有ê，
詩篇 105 22| Thang隨意縛伊ê人臣，　　將智慧教示伊ê長老。
詩篇 105 23| 以色列亦到埃及，　　雅各出外tī含ê地。
詩篇 105 24| 耶和華hō͘伊ê百姓生湠chōe-chōe；　　Hō͘ in比對敵khah強。
詩篇 105 25| 伊變換對敵ê心，怨恨伊ê百姓，　　續用詭譎ê計謀款待伊ê奴僕。
詩篇 105 26| 伊差伊ê奴僕摩西，　　Kap伊所揀ê亞倫。
詩篇 105 27| In tī對敵ê中間行伊ê神跡，　　Tī含ê地行奇事。
詩篇 105 28| 伊命令烏暗，就有烏暗；　　In無違逆伊ê話。
詩篇 105 29| 伊hō͘ in ê水piàn血，　　Hō͘ in ê魚lóng死。
詩篇 105 30| Tī in ê土地田蛙á生chōe-chōe，　　連in ê王ê密房亦有。
詩篇 105 31| 伊一下出聲，胡蠅kui陣飛來，　　Koh有蝨母tī in ê境內滿四界。
詩篇 105 32| 伊落雹hō͘ in做hō͘；　　Tī in ê土地降落焰火。
詩篇 105 33| 伊亦phah in ê葡萄樹kap無花果樹，　　毀壞in境內ê樹木。
詩篇 105 34| 伊一下出聲蝗蟲就來，　　草蜢bōe算得。
詩篇 105 35| 一盡食in ê土地ê菜蔬，　　Koh食in田園所出ê。
詩篇 105 36| 伊koh phah死in國內一切ê大kiáⁿ，　　就是in氣力ê起頭。
詩篇 105 37| 伊chhōa in出來，帶銀帶金；　　伊ê支派中，無一個軟弱ê人。
詩篇 105 38| In出來ê時，埃及就歡喜，　　因為埃及bat為tio̍h in來驚。
詩篇 105 39| 伊起雲做布篷，　　暝時用火照光。
詩篇 105 40| In一下求，伊就hō͘鵪鶉飛來，　　Koh用天ê餅hō͘ in飽足。
詩篇 105 41| 伊phah開石磐，水就chhèng出；　　Tī乾地水流親像河。
詩篇 105 42| 因為伊記念伊聖ê話，　　Kap伊ê奴僕亞伯拉罕。
詩篇 105 43| 伊 chhōa伊ê百姓大悅出來，　　Chhōa伊揀ê百姓唱歡喜ê歌出來。
詩篇 105 44| 伊將列國ê地賞賜in，　　In就承接hiah-ê百姓tio̍h磨所得tio̍h-ê；
詩篇 105 45| Beh hō͘ in thàn伊ê律例，　　守伊ê法度。　　Lín tio̍h o-ló耶和華。
詩篇 106 1| Lín tio̍h o-ló耶和華。　　Lín tio̍h感謝耶和華；因為伊是好；　　伊ê慈愛永遠tī-teh。
詩篇 106 2| Chī-chūi能講起耶和華ê大權能？　　Chī-chūi能表明伊一切ê名聲？
詩篇 106 3| 見若遵守公平，常常行公義ê；　　Chit號人就有福氣。
詩篇 106 4| 耶和華ah，你用恩惠款待你ê百姓，求你亦用這記念我；　　用你ê救恩臨到我。
詩篇 106 5| Hō͘我看見你揀ê百姓ê福氣，　　歡喜你ê國ê快樂，　　Kap你ê產業相kap榮光。
詩篇 106 6| 阮kap阮ê祖公平平犯罪，　　阮作孽，行pháiⁿ。
詩篇 106 7| 阮ê祖公tī埃及無明白你ê奇事；　　無記念你豐盛ê慈愛；　　反tńg tī hit-ê海，就是tī紅海，行悖逆。
詩篇 106 8| 但是伊因為家己ê名拯救in，　　為tio̍h beh顯明伊ê大權能。
詩篇 106 9| Koh hoah紅海，海就ta；　　伊chhōa in經過深ê所在，ná親像經過曠野。
詩篇 106 10| 伊救in脫離怨恨in ê人ê手，　　Tùi對敵ê手中救贖in。
詩篇 106 11| 水淹密in ê對敵；　　In就無留一個。
詩篇 106 12| Hit-tia̍p in chiah信伊ê話；　　唱歌o-ló伊。
詩篇 106 13| In快快bōe記得伊ê所做；　　無thèng候伊ê指教；
詩篇 106 14| 反tńg tī曠野大起貪食；　　Tī拋荒ê所在chhì上帝。
詩篇 106 15| 伊將in所求ê hō͘-in，　　總是hō͘ in ê神魂衰lám。
詩篇 106 16| In koh tī營中怨妒摩西，　　Kap耶和華ê聖ê亞倫。
詩篇 106 17| 地就開，吞Tāi-tan，　　掩密A-pí-lân ê黨。
詩篇 106 18| 有火 tī in ê黨中發起，　　有火燄燒滅hiah-ê pháiⁿ人。
詩篇 106 19| In tī Hô-lia̍t造牛á，　　仆拜所鑄ê像。
詩篇 106 20| Án-ni將in ê榮光，　　換做食草ê牛á siōng。
詩篇 106 21| Bōe記得救in ê上帝，　　Bat行大ê tāi-chì tī埃及-ê；
詩篇 106 22| 行奇事tī含ê地，　　行thang驚ê事tī紅海。
詩篇 106 23| 所以伊講beh滅無in，　　若m̄是有伊所揀ê摩西，當決裂ê時，khiā伊ê面前，　　挽回伊ê受氣，驚了伊滅無in。
詩篇 106 24| In koh看輕hit-ê好ê地，　　M̄信伊ê話。
詩篇 106 25| Tī in布棚內發出怨恨ê話，　　M̄聽耶和華ê聲。
詩篇 106 26| 所以伊對in kia̍h起手chiù-chōa，　　Beh hō͘ in死tī曠野。
詩篇 106 27| Hō͘ in ê後裔死tī列國ê中間，　　四散tī ta̍k所在。
詩篇 106 28| In koh kap Pa-le̍k-pí-jíⁿ連合，　　食祭獻死ê ê物。
詩篇 106 29| In án-ni行，惹伊ê受氣；　　就有瘟疫流行tī in中間。
詩篇 106 30| Hit時Hui-nî-hap起來，行刑罰；　　瘟疫chiah soah。
詩篇 106 31| Chit-ê就kā伊算做義，　　世世代代，直到永遠。
詩篇 106 32| In tī Bí-lī-pa ê水，koh hō͘耶和華受氣，　　甚至摩西為tio̍h in ê緣故也受虧損；
詩篇 106 33| 是因為in忤逆伊ê神，　　致到摩西講出躁性ê話。
詩篇 106 34| 耶和華吩咐in剿滅hiah-ê百姓；　　In無聽thàn。
詩篇 106 35| 反tńg kap外邦人混雜，　　學in ê所做；
詩篇 106 36| 服事in ê偶像，　　這是成做害in ê活tauh。
詩篇 106 37| 將in ê kiáⁿ cha-bó͘-kiáⁿ祭祀鬼神，
詩篇 106 38| 流無罪ê人ê血，就是in ê kiáⁿ cha-bó͘-kiáⁿ ê血，　　將in祭祀迦南ê偶像；　　Hit-ê地就hō͘血phah lâ-sâm。
詩篇 106 39| Án-ni in hō͘家己ê所做phah lâ-sâm，　　Tī in ê所行犯tio̍h淫行。
詩篇 106 40| 所以耶和華ê受氣對伊ê百姓發出，　　厭惡伊ê產業。
詩篇 106 41| 將in交代外邦人ê手；　　怨恨in ê人就管轄in。
詩篇 106 42| In ê對敵也壓制in，　　In就屈服tī對敵ê手下。
詩篇 106 43| 伊chōe-chōe pái拯救in；　　總是in tī in ê計謀中悖逆伊；　　因為家己ê罪惡降做卑賤。
詩篇 106 44| Iáu-kú伊聽見in ai-叫ê時，　　就體貼in ê危急；
詩篇 106 45| 為tio̍h in來記念伊ê約，　　照伊豐盛ê慈愛回心轉(tńg)意。
詩篇 106 46| 伊也hō͘ in tī lóng總掠in ê人ê面前，　　得tio̍h憐憫。
詩篇 106 47| 耶和華阮ê上帝ah，求你拯救阮，　　Tùi外邦中聚集阮；　　Thang hō͘阮祝謝你ê聖名，　　掠你ê受o-ló做大悅。
詩篇 106 48| Tio̍h o-ló耶和華，以色列ê上帝，　　Tùi永遠到永遠。　　願眾百姓lóng講，A-bēng。　　Lín tio̍h o-ló耶和華。
詩篇 107 1| Lín tio̍h感謝耶和華，因為伊是好，　　因為伊ê慈愛永永tī-teh。
詩篇 107 2| 耶和華所救贖ê tio̍h講這話，　　就是伊 tùi對敵手中所救贖ê；
詩篇 107 3| Tùi ta̍k國，tùi東tùi西，tùi南tùi pak，　　所聚集ê lóng tio̍h án-ni講。
詩篇 107 4| In tī曠野拋荒ê路漂流，　　Chhē無城thang khiā起。
詩篇 107 5| 也iau，也嘴乾，　　In ê心神暈去。
詩篇 107 6| In就tī苦難中哀求耶和華；　　伊tùi in ê患難中拯救in。
詩篇 107 7| Koh chhōa in行直ê路，　　Hō͘ in去到thang khiā起ê城。
詩篇 107 8| 為tio̍h耶和華ê慈愛kap祂對世間人所行ê奇事，　　願人lóng o-ló祂。
詩篇 107 9| 因為伊hō͘迫切欣慕ê心得tio̍h知足；　　Hō͘ iau餓ê心得tio̍h好物到飽。
詩篇 107 10| Hiah-ê坐tī烏暗死蔭中ê人，　　受困苦kap鐵鏈pé-縛ê人；
詩篇 107 11| 是因為in悖逆上帝ê話，　　看輕至koânê ê旨意。
詩篇 107 12| 所以伊用勞苦教乖in ê心；　　In跋倒，無人扶助。
詩篇 107 13| In就tī苦難中哀求耶和華，　　伊tùi in ê患難中牽救in。
詩篇 107 14| 伊tùi烏暗死蔭中chhōa in出來，　　Chhoah斷縛in ê索。
詩篇 107 15| 為tio̍h耶和華ê慈愛kap伊對世間人所行ê奇事，　　願人lóng o-ló伊。
詩篇 107 16| 因為伊phah破同ê門，　　斬斷鐵ê門栱。
詩篇 107 17| 戇人因為in ê過失，　　Koh因為in ê罪惡，受苦楚。
詩篇 107 18| In ê心厭惡ta̍k樣ê食物，　　就óa近死ê門。
詩篇 107 19| In就tī苦難中哀求耶和華；　　伊tùi in ê患難中牽救in。
詩篇 107 20| 伊出命令醫好in，　　救in脫離死無。
詩篇 107 21| 為tio̍h耶和華ê慈愛，kap伊對世間人所行ê奇事，　　願人lóng o-ló伊。
詩篇 107 22| 亦願in獻感謝ê祭，　　出歡喜ê聲講起伊ê所做。
詩篇 107 23| 坐船過海，　　tī大水中經營事業ê，
詩篇 107 24| In看見耶和華ê所做，　　Kap伊tī深淵所行ê奇事；
詩篇 107 25| 因為伊一下命令，狂風就起；　　海中ê湧就giâ起來；
詩篇 107 26| In上到穹蒼，落到海底；　　In因為危險，神魂就消散。
詩篇 107 27| In顛顛倒倒，東倒西歪，親像酒醉ê人，　　In ê智慧無法可施。
詩篇 107 28| In就tī苦難中哀求耶和華，　　伊tùi in ê患難中chhōa in出來。
詩篇 107 29| 伊hō͘狂風定，　　海湧就平靜。
詩篇 107 30| 風定，湧靜，in就歡喜；　　伊就chhōa in到所ài去ê海口。
詩篇 107 31| 為tio̍h耶和華ê慈愛kap伊對世間人所行ê奇事，　　願人lóng o-ló伊。
詩篇 107 32| 願in tī百姓ê會中尊伊做高，　　tī長老ê座位o-ló伊。
詩篇 107 33| 伊hō͘江河變做曠野，　　Hō͘水泉變做乾燥ê地。
詩篇 107 34| 伊hō͘肥地變鹹ê地，　　Lóng是因為khiā起tī-hia ê人ê罪惡。
詩篇 107 35| 伊hō͘曠野變做潭堀，　　Hō͘乾地變做水泉。
詩篇 107 36| 伊hō͘ iau餓ê人tiàm tī-hia，　　Hō͘ in能起造thang khiā起ê城；
詩篇 107 37| Koh種作田園，栽葡萄，　　得tio̍h所出ê土產。
詩篇 107 38| 伊koh賞賜福氣hō͘ in，hō͘ in生湠chōe-chōe，　　亦hō͘ in ê cheng-siⁿ無減少。
詩篇 107 39| In koh因為暴虐、患難、憂苦，　　就減少koh卑下(kē)。
詩篇 107 40| 伊hō͘貴族受看輕，　　Hō͘ in漂流tī拋荒無路ê所在。
詩篇 107 41| 總是伊舉起sòng-hiong人，hō͘ in脫離苦難，　　Hō͘伊ê家族興旺親像羊群。
詩篇 107 42| 正直ê人beh看見來歡喜；　　一切pháiⁿ人ê嘴beh塞密。
詩篇 107 43| 見若有智慧ê人beh關心chiah-ê tāi-chì，　　亦beh siàu念耶和華ê慈愛。
詩篇 108 1| 大衛ê詩歌。1) 上帝ah，我ê心自在；　　我beh吟詩，我ê心神beh唱歌o-ló。
詩篇 108 2| 琴ah，瑟ah，lín tio̍h精神起來；　　我本身beh真早精神起來。
詩篇 108 3| 耶和華ah，我beh tī 萬百姓ê中間感謝你；　　Tī列邦ê中間唱歌o-ló你。
詩篇 108 4| 因為你ê慈愛khah大天，　　你ê誠實到穹蒼。
詩篇 108 5| 上帝ah，願你高大pôaⁿ過chiah-ê天；　　願你ê榮光pôaⁿ過全地。
詩篇 108 6| 求你聽阮，用chiàⁿ手牽救阮；　　Thang hō͘你所疼ê人得tio̍h救。
詩篇 108 7| 上帝已經chí伊ê聖潔來講，我beh大悅；　　我beh分開示劍，量Sò͘-kat ê山谷。
詩篇 108 8| Ki-lia̍t是我ê；Má-ná-se亦是我ê；　　Í-hoat-liân是我ê頭盔；　　猶大是我ê權柄。
詩篇 108 9| Mô͘-ap beh做我ê浴盆；　　我beh hiat我ê鞋tī Í-tong；　　我beh因為khah贏腓利士來大聲hoah。
詩篇 108 10| Chī-chūi能chhōa我入堅固ê城？Chī-chūi chhōa我入Í-tong ê地？
詩篇 108 11| 上帝ah，你劍m̄是棄sak阮mah？　　上帝ah，你無kap阮ê軍兵相kap去。
詩篇 108 12| 求你幫贊阮，攻擊對敵；　　因為人ê拯救是空空。
詩篇 108 13| 阮óa靠上帝，做成大tāi-chì；　　因為thún踏阮ê對敵ê，就是伊。
詩篇 109 1| 大衛ê詩；交hō͘樂官。1)	我所o-ló ê上帝ah，求你莫得靜靜；
詩篇 109 2| 因為pháiⁿ人ê嘴，kap奸詐ê嘴，in已經thí開攻擊我；　　In用白賊ê舌對我講話。
詩篇 109 3| In用怨恨ê話包圍我；　　Koh無因端來攻擊我。
詩篇 109 4| 我疼in，in反tńg做我ê對敵；　　獨獨我專務祈禱。
詩篇 109 5| In對我用pháiⁿ報好，　　用怨恨報仁愛。
詩篇 109 6| 願你派一個pháiⁿ人管轄伊，　　派一個對敵khiā tī伊ê chiàⁿ-pêng。
詩篇 109 7| 伊受審判ê時，願伊出來受定罪；　　願伊ê祈禱變做罪過。
詩篇 109 8| 願伊ê日子短少；　　願別人得tio̍h伊ê職。
詩篇 109 9| 願伊ê kiáⁿ兒做孤兒，　　伊ê bó͘做寡婦。
詩篇 109 10| 願伊ê kiáⁿ兒四界去求乞；　　Tùi in拋荒ê所在出來討食。
詩篇 109 11| 願債主用計智取伊一切所有ê；　　願生份人搶伊tio̍h-bòa所得tio̍h-ê。
詩篇 109 12| 願無人接續施恩hō͘伊；　　願無人可憐伊ê孤兒。
詩篇 109 13| 願伊ê後裔斷絕，　　In ê名字受擦滅，無傳tī 下代。
詩篇 109 14| 願伊ê祖公ê罪惡hō͘耶和華記得；　　願伊ê老母ê罪過無得tio̍h擦消。
詩篇 109 15| 願hiah-ê罪惡常常tī耶和華ê面前，　　致到伊滅in ê名tī世間。
詩篇 109 16| 因為伊無想tio̍h beh行憐憫；　　反tńg窘迫hit-ê sòng-hiong困苦ê人，　　Beh害死hiah-ê傷心ê人。
詩篇 109 17| 伊ài咒詛，咒詛就到tī伊；　　伊m̄-ài祝福，祝福就離開伊遠遠。
詩篇 109 18| 伊用咒詛做衫來穿；　　咒詛就親像水入伊ê腹內，　　親像油入伊ê骨。
詩篇 109 19| 願chit-ê咒詛做伊穿tī身軀ê衣服，　　做伊常常hâ ê腰帶。
詩篇 109 20| 這就是我ê對敵，kap用pháiⁿ話攻擊我ê神魂ê人，　　Tùi耶和華hia所受ê報應。
詩篇 109 21| 主耶和華ah，求你因為你ê名好款待我；　　因為你ê慈愛真好，求你牽救我。
詩篇 109 22| 因為我sòng-hiong、困苦，　　我ê內心受傷。
詩篇 109 23| 我ê歲壽親像日影漸漸chhiâ；　　我親像草蜢受趕出。
詩篇 109 24| 我因為禁食，腳頭u痠軟；　　我ê肉消瘦，無潤澤。
詩篇 109 25| 我受in ê譭謗；　　In看見我，就搖頭。
詩篇 109 26| 耶和華我ê上帝ah，求你幫贊我；　　照你ê慈愛拯救我；
詩篇 109 27| Hō͘ in知這是出tī你ê手；　　是你耶和華所行ê事。
詩篇 109 28| Chhut-cchai7 in咒詛，求你賜福；　　In起來ê時，beh tú-tio̍h見笑，你ê奴僕beh歡喜。
詩篇 109 29| 願我ê對敵用凌辱做衫穿；　　願in用in ê見笑做袍，moa身軀。
詩篇 109 30| 我beh用我ê嘴大大感謝耶和華；　　我beh tī眾人ê中間o-ló伊。
詩篇 109 31| 因為伊beh khiā tī sòng-hiong人ê chiàⁿ-pêng，　　Beh救伊脫離審判伊ê性命ê人。
詩篇 110 1| 大衛ê詩。1) 耶和華對我ê主講，你坐我ê右pêng，　　Thèng候我hō͘你ê對敵做你ê腳踏。
詩篇 110 2| 耶和華beh tùi錫安伸出你有能力ê柺；　　你tio̍h tī你對敵ê中間掌權。
詩篇 110 3| 你出軍ê日，你ê百姓beh用聖潔ê裝飾做衫，甘心獻家己；　　你ê壯丁歸óa你，親像早起時所結ê露水。
詩篇 110 4| 耶和華已經chiù-chōa，的確無退悔，講，　　你永遠做祭司，照Be̍k-ki-sé-tek ê班列。
詩篇 110 5| Tī你chiàⁿ-pêng ê主，　　當伊受氣ê日，beh phah敗列王。
詩篇 110 6| 伊beh tī列邦中來審判，伊beh hō͘身屍遍滿ta̍k所在；　　伊beh tī chōe-chōe國phah破對敵ê頭殼。
詩篇 110 7| 伊beh lim路邊ê溪水；　　因為án-ni，伊beh kia̍h起頭。
詩篇 111 1| Lín tio̍h o-ló耶和華。　　Tī正直人ê會中，kap公會中，　　我beh專心感謝耶和華。
詩篇 111 2| 耶和華ê所做真大，　　凡若歡喜伊所做ê，lóng beh查考伊。
詩篇 111 3| 伊所行ê是尊貴威嚴；　　伊ê義永永tī-teh。
詩篇 111 4| 伊行奇事，hō͘人記念；　　耶和華有恩惠，有憐憫。
詩篇 111 5| 伊賞賜米糧hō͘敬畏伊ê人；　　伊beh永遠記念伊ê約。
詩篇 111 6| 伊將伊大權能ê所做顯明tī伊ê百姓；　　將列邦ê業賞賜in。
詩篇 111 7| 伊ê手所做是誠實公平；　　伊ê教示lóng是確實。
詩篇 111 8| 是永世代堅固ê，　　是照誠實正直設立ê。
詩篇 111 9| 伊ǹg伊ê百姓施行救贖；　　伊定tio̍h伊ê約，直到永遠；　　伊ê名是聖，thang驚畏。
詩篇 111 10| 敬畏耶和華是智慧ê根本；　　見若照án-ni行ê，chiah有聰明；　　耶和華ê名聲直到永遠。
詩篇 112 1| Lín tio̍h o-ló耶和華。　　敬畏耶和華，大歡喜伊ê命令ê，　　Chit號人有福氣。
詩篇 112 2| 伊ê後裔tī世間的確強盛；　　正直ê人ê後代，的確beh得tio̍h福氣。
詩篇 112 3| 伊ê家內有貨物，有錢財；　　伊ê公義船到永遠。
詩篇 112 4| 正直ê人tī烏暗ê中間，有光為tio̍h伊發現；　　伊有恩惠，有憐憫，有公義。
詩篇 112 5| 施恩來借人ê，有福氣；　　伊受審判ê時，beh訴明家己ê事。
詩篇 112 6| 伊永永無搖choah；　　義人受記念，直到永遠。
詩篇 112 7| 伊m̄驚pháiⁿ消息；　　伊ê心堅固，óa靠耶和華。
詩篇 112 8| 伊ê心自在，lóng無驚惶，　　直到伊看見伊ê對敵受報應。
詩篇 112 9| 伊大捨施，伊賑濟sòng-hiong人；　　伊ê仁義存到永遠；　　伊ê角得tio̍h舉起，有榮光。
詩篇 112 10| Pháiⁿ人看了bōe-khat得，　　的確咬牙切齒，來消滅；　　Pháiⁿ人ê心願beh歸tī無。
詩篇 113 1| Lín tio̍h o-ló耶和華。　　耶和華ê奴僕ah，lín tio̍h o-ló，　　O-ló耶和華ê名。
詩篇 113 2| 願耶和華ê名受o-ló，　　Tì chit時到永遠。
詩篇 113 3| Tùi日出到日落ê所在，　　耶和華ê名是應該o-ló-ê。
詩篇 113 4| 耶和華pôaⁿ過lóng總ê國，　　伊ê榮光khah高tī chiah-ê天。
詩篇 113 5| Chī-chūi親像耶和華咱ê上帝ah？　　伊坐tī至koânê所在ê。
詩篇 113 6| 伊家己謙卑，　　觀看天頂地下ê tāi-chì。
詩篇 113 7| 伊tùi塵埃舉起sòng-hiong人，　　Tùi糞埽堆提拔欠缺ê人；
詩篇 113 8| Hō͘伊kap貴族相kap坐，　　就是kap本國ê貴族相kap坐。
詩篇 113 9| 伊hō͘ bōe生育ê婦人人料理家；　　做chōe-chōe kiáⁿ ê老母來歡喜。　　Lín tio̍h o-ló耶和華。
詩篇 114 1| 以色列出埃及。　　雅各家離開言語bōe相通ê百姓；
詩篇 114 2| Hit時猶大做伊ê聖所，　　以色列做伊ê邦國。
詩篇 114 3| 大海看見就逃走，約旦河亦流倒tńg。
詩篇 114 4| 大山 tiô跳親像羊káng；　　細山 tiô跳親像羊á-kiáⁿ。
詩篇 114 5| 大海ah，你為啥tāi-chì逃走？　　約旦ah，你為啥tāi-chì流倒tńg？
詩篇 114 6| 大山ah，你怎樣tiô跳親像羊káng？　　細山 ah，你怎樣tiô跳親像羊á-kiáⁿ？
詩篇 114 7| 地ah，你見tio̍h主ê面，　　見tio̍h雅各ê上帝ê面，就tio̍h ngia̍uh-ngia̍uh-chhoah。
詩篇 114 8| 伊hō͘石磐變做水池，　　Hō͘ tēng石變做水泉。
詩篇 115 1| 耶和華ah，榮光莫得歸hō͘阮，莫得歸hō͘阮，　　Tio̍h因為你ê慈愛kap誠實，歸tī你ê名。
詩篇 115 2| Mih-sái tio̍h hō͘外邦人講，　　Taⁿ，in ê上帝tī toh落？
詩篇 115 3| 總是阮ê上帝tī天頂；　　Lóng照伊所ài-ê行tāi-chì。
詩篇 115 4| In ê偶像是銀ê，金ê，　　是人ê手所造ê。
詩篇 115 5| In有嘴，亦bōe講話；　　有目睭，亦bōe看；
詩篇 115 6| In有耳孔，亦bōe聽；　　有鼻孔，亦bōe鼻；
詩篇 115 7| In有手，亦bōe the̍h；　　有腳，亦bōe行；　　In亦無用in ê嚨喉出聲。
詩篇 115 8| 造in-ê，靠in-ê，　　Lóng beh親像in。
詩篇 115 9| 以色列ah，你tio̍h óa靠耶和華；　　伊是in ê幫贊，in ê藤牌。
詩篇 115 10| 亞倫ê家ah，lín tio̍h óa靠耶和華；　　伊是in ê幫贊，in ê藤牌。
詩篇 115 11| Lín敬畏耶和華ê，tio̍h óa靠耶和華；　　伊是in ê幫贊，in ê藤牌。
詩篇 115 12| 耶和華平時siàu念阮，伊beh賜福氣；　　Beh賜福氣hō͘以色列ê家；　　Beh賜福氣hō͘亞倫ê家。
詩篇 115 13| 見若敬畏耶和華ê人，　　無論大細，伊beh賜福氣hō͘ in。
詩篇 115 14| 願耶和華加添lín，　　加添lín kap lín ê kiáⁿ孫。
詩篇 115 15| 創造天地ê耶和華，　　賞賜福氣hō͘ lín。
詩篇 115 16| 天是耶和華ê天，　　地是伊hō͘世間人ê。
詩篇 115 17| 死人bōe能o-ló耶和華；　　落到靜靜ê所在ê，亦lóng bōe能。
詩篇 115 18| 總是阮beh o-ló耶和華，　　Tùi chit時到永遠。　　Lín tio̍h o-ló耶和華。
詩篇 116 1| 我疼耶和華，因為伊聽我ê聲，我ê懇求。
詩篇 116 2| 伊已經àⁿ耳孔聽我；　　所以我一世人beh求叫伊。
詩篇 116 3| 死無ê索纏tio̍h我，　　陰間ê痛苦擒tio̍h我；　　我tú-tio̍h患難憂苦。
詩篇 116 4| 我就求叫耶和華ê名，講，　　耶和華ah，taⁿ求你救我ê性命。
詩篇 116 5| 耶和華有恩惠，有公義；　　阮ê上帝有慈悲。
詩篇 116 6| 耶和華保護戇直ê人；　　我到tī卑微ê地位，伊就救我。
詩篇 116 7| 我ê神魂ah，tio̍h歸tī你安歇ê所在，　　因為耶和華用大恩款待你。
詩篇 116 8| 因為你救我ê性命免得死無；　　救我ê目睭免流目屎；　　救我ê腳免跋倒。
詩篇 116 9| 我beh tī耶和華ê面前，　　行tī活人ê地。
詩篇 116 10| 我信，所以講；　　我受極大ê困苦；
詩篇 116 11| 我bat著急來講，　　人lóng是虛假。
詩篇 116 12| 耶和華賞賜我一切ê大恩，　　我beh用甚麼報答伊？
詩篇 116 13| 我beh捧起救恩ê杯，　　求叫耶和華ê名。
詩篇 116 14| 我beh tī伊眾百姓ê面前，　　對耶和華謝我ê願。
詩篇 116 15| 耶和華看伊聖ê百姓ê死，　　做真寶貝。
詩篇 116 16| 耶和華ah，我實在是你ê奴僕；　　我是你ê奴僕，是你女婢ê kiáⁿ；　　你已經tháu開綑縛我ê索。
詩篇 116 17| 我beh用感謝ê祭獻hō͘你；　　Koh beh求叫耶和華ê名。
詩篇 116 18| 我beh tī伊眾百姓ê面前，　　對耶和華謝我ê願。
詩篇 116 19| Tī耶和華厝ê院內，　　Tī你耶路撒冷ê中間；　　Lín tio̍h o-ló耶和華。
詩篇 117 1| 萬國ah，lín tio̍h o-ló耶和華；　　萬百姓ah，lín tio̍h稱呼伊。
詩篇 117 2| 因為伊對咱大施慈愛；　　耶和華ê誠實永遠tī-teh。　　Lín tio̍h o-ló耶和華。
詩篇 118 1| Lín tio̍h感謝耶和華，因為伊是好；　　因為伊ê慈愛永遠tī-teh。
詩篇 118 2| 願以色列講，　　伊ê慈愛永遠tī-teh。
詩篇 118 3| 願亞倫ê家講，　　伊ê慈愛永遠tī-teh。
詩篇 118 4| 願敬畏耶和華ê人講，　　伊ê慈愛永遠tī-teh。
詩篇 118 5| 我tī危急ê中間求叫耶和華；　　耶和華就應我，將我hē tī寬闊ê所在。
詩篇 118 6| 有耶和華kap我tī-teh，我就無驚；　　人beh啥法得我ta-ôa？
詩篇 118 7| Tī hiah-ê幫贊我ê ê中間，有耶和華kap我tī-teh；　　所以我beh看見hiah-ê怨恨我ê人受報應。
詩篇 118 8| Óa靠耶和華，　　比óa靠人khah好。
詩篇 118 9| Óa靠耶和華，　　比óa靠王親khah好。
詩篇 118 10| 萬百姓圍纍我；　　我óa靠耶和華ê名，beh剿滅in。
詩篇 118 11| In圍我，困我；　　我óa靠耶和華ê名，beh剿滅in。
詩篇 118 12| In親像蜂圍我；　　親像燒刺phè ê火，受phah-hoa。　　我óa靠耶和華ê名beh剿滅in。
詩篇 118 13| 你出力chhia我，beh hō͘我倒；　　總是耶和華幫贊我。
詩篇 118 14| 耶和華是我ê氣力，是我ê詩歌；　　伊亦成做拯救我ê。
詩篇 118 15| Tī義人ê布棚內有歡喜ê聲，拯救ê聲；　　耶和華ê chiàⁿ手施出大權能。
詩篇 118 16| 耶和華ê chiàⁿ手kia̍h高；　　耶和華ê chiàⁿ手施出大權能。
詩篇 118 17| 我bōe致到死，iáu能活teh；　　續beh報揚耶和華ê所做。
詩篇 118 18| 耶和華bat嚴嚴警戒我；　　總是未有將我交tī死無。
詩篇 118 19| Tio̍h kā我開義ê門；　　我beh入去，感謝耶和華。
詩篇 118 20| 這是耶和華ê門，　　義ê人beh入去。
詩篇 118 21| 我beh感謝你，因為你已經應我；　　Koh成做拯救我ê。
詩篇 118 22| 師傅所棄sak ê石，　　已經成做厝角頭ê石。
詩篇 118 23| 這是耶和華所做ê，　　咱ê目睭看伊做奇怪。
詩篇 118 24| 這是耶和華所定tio̍h ê日；　　咱tī chit日ê中間beh歡喜快樂。
詩篇 118 25| 耶和華ah，taⁿ求你拯救；　　耶和華ah，taⁿ求你hō͘阮發達。
詩篇 118 26| 奉耶和華ê名來ê，應該得tio̍h福氣；　　阮tùi耶和華ê厝kā lín祝福。
詩篇 118 27| 耶和華是上帝，伊ê光照阮；　　Tio̍h用索縛祭祀ê cheng-siⁿ到壇角。
詩篇 118 28| 你是我ê上帝，我beh感謝你；　　你是我ê上帝，我beh尊你做高。
詩篇 118 29| Lín tio̍h感謝耶和華，因為伊是好；　　因為伊ê慈愛永遠tī-teh。
詩篇 119 1| 所行完全，遵thàn耶和華律法ê，	　　Chit號人有福氣。
詩篇 119 2| 遵守伊干證ê話，　　專心chhē伊ê，chit號人有福氣。
詩篇 119 3| In無做不義ê事；　　In遵thàn伊ê道路。
詩篇 119 4| 你bat將你教示ê話吩咐阮；　　是ài阮慇勤遵守。
詩篇 119 5| 願我ê趨向定tio̍h，　　來守你ê律例。
詩篇 119 6| 我對重你一切ê誡命，　　就不致見笑。
詩篇 119 7| 我學習你公義ê判斷，　　就beh用正直ê心感謝你。
詩篇 119 8| 我beh守你ê律例；　　求你m̄-thang一盡放sak我。
詩篇 119 9| 少年人tio̍h用甚麼來清氣伊ê所行？　　是tio̍h照你ê話來細膩行。
詩篇 119 10| 我專心chhē你；　　求你m̄-thang hō͘我迷路離開你ê誡命。
詩篇 119 11| 我將你ê言語khǹg tī我ê心內，　　免得我得罪你。
詩篇 119 12| 耶和華ah，你是應該受o-ló-ê；　　求你將你ê律例教示我。
詩篇 119 13| 你所講一切ê判詞，　　我用嘴唇報揚伊。
詩篇 119 14| 我歡喜你干證ê路，　　親像歡喜一切ê財物。
詩篇 119 15| 我beh靜靜想你教示ê話，　　亦beh注重你ê道路。
詩篇 119 16| 我beh tī你ê律例中家己快樂，　　我無bōe記得你ê話。
詩篇 119 17| 求你用大恩款待你ê奴僕，hō͘我得tio̍h活；　　我就beh守你ê話。
詩篇 119 18| 求你開我ê目睭，　　Hō͘我看出你律法中ê奇妙。
詩篇 119 19| 我tī地上是做寄腳ê；　　求你m̄-thang對我隱密你ê誡命。
詩篇 119 20| 我ê心爆裂，　　因為時常切切欣慕你ê判詞。
詩篇 119 21| 你責備驕傲受咒詛ê人，　　就是迷路離開你ê誡命ê人。
詩篇 119 22| 求你kā我除去凌辱kap看輕，　　因為我守你干證ê話。
詩篇 119 23| 貴族坐teh，lām-sám議論我；　　但是你ê奴僕靜靜想你ê律例。
詩篇 119 24| 你干證ê話是我所歡喜ê，　　是我ê謀士。
詩篇 119 25| 我ê性命kha̍h-tiâu tī土粉，　　求你，照你ê話，拯救我活。
詩篇 119 26| 我講起我所行ê路，你應我；　　求你將你ê律例教示我。
詩篇 119 27| 求你hō͘我明白你教示ê路，　　我就靜靜想你ê奇事。
詩篇 119 28| 我ê心神因為憂苦來消溶；　　求你，照你ê話，hō͘我勇健。
詩篇 119 29| 求你hō͘我離開奸詐ê路，　　將你ê律法恩賜我。
詩篇 119 30| 我有揀信實ê路，　　將你ê判詞hē tī我ê面前。
詩篇 119 31| 我戀慕你干證ê話；　　耶和華ah，求你m̄-thang hō͘我見笑。
詩篇 119 32| 你開闊我ê心ê時，　　我就走tī你誡命ê路。
詩篇 119 33| 耶和華ah，求你將你律例ê路指示我；　　我beh徹底遵守。
詩篇 119 34| 求你hō͘我智慧，我就守你ê律法；　　Koh beh專心執守。
詩篇 119 35| 求你hō͘我行你誡命ê路，　　因為chit-ê路是我所歡喜ê。
詩篇 119 36| 求你hō͘我ê心ǹg你干證ê話，　　無ǹg不義ê錢財。
詩篇 119 37| 求你hō͘我ê目睭oa̍t走，無看虛假；　　Koh hō͘我tī你ê路中來活。
詩篇 119 38| 你ê奴僕敬畏你，　　求你為伊堅固你ê話。
詩篇 119 39| 求你hō͘我所kiaⁿ ê凌辱離開我；　　因為你ê判詞是好。
詩篇 119 40| 我欣慕你教示ê話；　　求你，tī你ê公義，hō͘我來活。
詩篇 119 41| 耶和華ah，願你照你ê話，　　Hō͘你ê慈愛，就是你ê救恩，臨到我。
詩篇 119 42| 我就有ōe-thang應hit-ê凌辱我ê；　　因為我óa靠你ê話。
詩篇 119 43| 求你hō͘真理ê話無一盡離開我ê嘴；　　因為我ǹg望你ê判斷。
詩篇 119 44| 我beh常常守你ê律法，　　直到永遠。
詩篇 119 45| 我beh行tī寬闊ê所在，　　因為我有講究你教示ê話。
詩篇 119 46| 我亦beh tī君王ê面前講論你干證ê話，　　亦無致到見笑。
詩篇 119 47| 我beh tī你ê誡命中家己快樂；　　Chiah-ê誡命平素是我所疼惜ê。
詩篇 119 48| 我疼惜你ê誡命，我beh對伊kia̍h起手；　　你ê律例我亦beh靜靜想伊。
詩篇 119 49| 求你記得對你ê奴僕所應允ê話，　　因為你bat hō͘我有ǹg望。
詩篇 119 50| 你ê話將我救活，　　我tī患難中tùi這得tio̍h安慰。
詩篇 119 51| 驕傲ê人盡在侮慢我；　　總是我bē-bat偏離你ê律法。
詩篇 119 52| 耶和華ah，我記念你tùi早以來ê判詞，　　就家己得tio̍h安慰。
詩篇 119 53| 我因為棄sak你ê律法ê pháiⁿ人，　　就大受氣，親像火to̍h。
詩篇 119 54| 我tī寄腳ê厝，　　平時用你ê律例做詩歌。
詩篇 119 55| 耶和華ah，我暝間記念你ê名，　　守你ê律法。
詩篇 119 56| 我得tio̍h án-ni，　　是因為我守你教示ê話。
詩篇 119 57| 耶和華是我ê基業，　　我bat講，我beh守你ê話。
詩篇 119 58| 我bat專心求你ê恩，　　願你照你ê話憐憫我。
詩篇 119 59| 我深深想我所行ê路，　　就oa̍t-tńg腳ǹg你干證ê話。
詩篇 119 60| 我守你ê誡命，　　趕緊無延chhiân。
詩篇 119 61| Pháiⁿ人ê索縛纏我；　　總是我無bōe記得你ê律法。
詩篇 119 62| 我因為你公義ê判斷，　　半暝beh起來感謝你。
詩篇 119 63| 見若敬畏你，kap守你ê教示ê人，　　我kap in做伴。
詩篇 119 64| 耶和華ah，你ê慈愛遍滿地面；　　求你將你ê律例教示我。
詩篇 119 65| 耶和華ah，你bat好款待你ê奴僕，　　是照你所講ê話。
詩篇 119 66| 求你將好ê聰明kap知識，教示我；　　因為我信你ê誡命。
詩篇 119 67| 我bē受苦以前，有行迷路；　　總是我taⁿ守你ê話。
詩篇 119 68| 你是好，所行亦是好；　　求你將你ê律例教示我。
詩篇 119 69| 驕傲ê人造作無影話，攻擊我；　　總是我beh專心守你ê教示。
詩篇 119 70| In ê心鈍，親像油包密；　　總是我歡喜你ê律法。
詩篇 119 71| 我有受苦，是做我ê利益；　　因為beh hō͘我學習你ê律例。
詩篇 119 72| 你所講ê律法是做我ê利益；　　贏過千萬ê金銀。
詩篇 119 73| 你ê手創造我，chhiâⁿ-tî我；　　求你hō͘我智慧，thang學習你ê誡命。
詩篇 119 74| 敬畏你ê人看見我就beh歡喜；　　因為tī你ê話，我有ǹg望。
詩篇 119 75| 耶和華ah，我知你ê判斷是公義；　　你hō͘我受苦是對tī信實。
詩篇 119 76| 求你用你ê慈愛安慰我；　　照你對你ê奴僕所講ê話。
詩篇 119 77| 願你ê慈悲臨到我，hō͘我活；　　因為你ê律法是我所歡喜ê。
詩篇 119 78| 願驕傲ê人受見笑，因為in無理由枉屈我；　　總是我beh靜靜想你ê教示。
詩篇 119 79| 願敬畏你ê人歸向我；　　In就知你干證ê話。
詩篇 119 80| 願我ê心完全守你ê律例，　　Hō͘我不致見笑。
詩篇 119 81| 我ê心神欣慕你ê救恩到暈去；　　總是tī你ê話，我有ǹg望。
詩篇 119 82| 我因為ǹg望你ê話，目睭花，　　講，你甚麼時beh安慰我？
詩篇 119 83| 因為我親像tī火薰中ê皮袋；　　總是我無bōe記得你ê律例。
詩篇 119 84| 你ê奴僕ê日子有jōa-chōe ah？　　你beh tī時審判窘迫我ê人。
詩篇 119 85| 驕傲ê人，就是無thàn你ê律法-ê，　　掘陷坑，beh害我。
詩篇 119 86| 你ê誡命一盡誠實；in無因端窘迫我；　　求你幫贊我。
詩篇 119 87| In險險滅無我tī世間；　　總是我無放sak你ê教示。
詩篇 119 88| 求你照你ê慈愛hō͘我活；　　我就beh守你ê嘴干證ê話。
詩篇 119 89| 耶和華ah，你ê話安定tī天裡，　　直到永遠。
詩篇 119 90| 你ê誠實船到萬代；　　你建立地，地就長長tī-teh。
詩篇 119 91| 照你ê定例，in到taⁿ iáu tī-teh；　　因為萬物lóng是你ê差用。
詩篇 119 92| 我若m̄是歡喜你ê律法，　　就早早tī我ê苦難中滅無lah。
詩篇 119 93| 我永永無bōe記得你ê教示；　　因為你用這hō͘我活。
詩篇 119 94| 我是你ê，求你救我；　　因為我chhē你ê教示。
詩篇 119 95| Pháiⁿ人當等我，beh滅無我，　　總是我beh講究你干證ê話。
詩篇 119 96| 我看所有ê完全，lóng是有限；　　獨獨你ê命令極其開闊。
詩篇 119 97| 我疼惜你ê律法到怎樣ah！　　我thong日靜靜想。
詩篇 119 98| 你ê誡命常常kap我tī-teh，　　Hō͘我比我ê對敵khah有智慧。
詩篇 119 99| 我比我lóng總ê先生khah通達；　　因為我靜靜想你干證ê話。
詩篇 119 100| 我比老人khah明白，　　因為我守你ê教示。
詩篇 119 101| 我禁我ê腳，一切ê pháiⁿ路無行；　　Hō͘我thang守你ê話。
詩篇 119 102| 我無偏離你ê判斷；　　因為你有教示我。
詩篇 119 103| 你ê話tī我ê chiūⁿ-kiuⁿ到jōa甜！　　Tī我ê嘴，比蜜khah甜。
詩篇 119 104| 我tùi你ê教示得tio̍h明白；　　所以我怨恨一切ê斜路。
詩篇 119 105| 你ê話做我腳前ê燈，　　做我路上ê光。
詩篇 119 106| 你公義ê判斷，我bat chiù-chōa beh遵守；　　我決斷án-ni行。
詩篇 119 107| 我受苦到極；　　耶和華ah，求你照你ê話hō͘我活。
詩篇 119 108| 耶和華ah，求你監納我ê嘴所歡喜獻ê o-ló，　　Koh將你ê判詞教示我。
詩篇 119 109| 我ê性命常常tú-tio̍h危險；　　Iáu-kú我無bōe記得你ê律法。
詩篇 119 110| Pháiⁿ人設羅網beh害我；　　總是我無偏離你ê教示。
詩篇 119 111| 我將你干證ê話，做永遠ê基業；　　因為這是我心內所歡喜ê。
詩篇 119 112| 我hō͘我ê心專ǹg你ê律例；　　永遠遵thàn，直到路尾。
詩篇 119 113| 兩樣心ê人是我所痛恨；　　獨獨你ê律法是我所疼惜。
詩篇 119 114| 你是我閃bih ê所在，koh是我ê藤牌；　　我tī你ê話有ǹg望。
詩篇 119 115| 做pháiⁿ ê人ah，lín tio̍h離開我；　　Hō͘我thang守我ê上帝ê誡命。
詩篇 119 116| 求你照你ê話扶持我，hō͘我活；　　亦無hō͘我因為所ǹg望ê來見笑。
詩篇 119 117| 求你扶持我，我就得救；　　我beh常常對重你ê律例。
詩篇 119 118| 見若行叉路，離開你ê律例ê人，你看輕in；　　因為in ê詭詐是虛假。
詩篇 119 119| 世間ê pháiⁿ人，你lóng kā in除去，親像渣滓；　　因為án-ni，我疼惜你干證ê話。
詩篇 119 120| 我因為驚畏你，我ê肉就chhoah；　　你ê判斷亦hō͘我驚惶。
詩篇 119 121| 我秉公行義；　　求你m̄-thang將我放hō͘壓制我ê人。
詩篇 119 122| 求你保認你ê奴僕，thang得tio̍h好境遇；　　莫得hō͘驕傲ê人壓制我。
詩篇 119 123| 我因為ǹg望你ê救恩，kap你公義ê話，　　致到目睭花。
詩篇 119 124| 求你照你ê慈愛款待你ê奴僕；　　將你ê律例教示我。
詩篇 119 125| 我是你ê奴僕，求你hō͘我智慧；　　Hō͘我會知你干證ê話。
詩篇 119 126| 現今當是耶和華行tāi-chì ê時；　　因為人廢無你ê律法。
詩篇 119 127| 所以我疼惜你ê誡命，　　贏過金，亦贏過好金。
詩篇 119 128| 所以你一切ê教示，萬事，我lóng掠做正直；　　Koh我怨恨一切ê 斜路。
詩篇 119 129| 你干證ê話是奇妙；　　所以我ê心謹慎執守。
詩篇 119 130| 你ê話一下開拆，就發出光，　　Hō͘戇人通達。
詩篇 119 131| 我開嘴直直喘；　　因為我切切欣慕你ê誡命。
詩篇 119 132| 求你oa̍t-tńg ǹg我，憐憫我；　　親像你平常款待hiah-ê敬愛你ê名ê人。
詩篇 119 133| 求你用你ê話hō͘我ê腳步穩當；　　莫容允甚麼罪惡管轄我。
詩篇 119 134| 求你救贖我，脫離人ê壓制，　　我就beh守你ê教示。
詩篇 119 135| 願你hō͘你ê面ê光照你ê奴僕；　　Koh將你ê律例教示我。
詩篇 119 136| 我ê目屎親像溪水teh流；　　因為in無守你ê律法。
詩篇 119 137| 耶和華，你是公義ê；　　你ê判斷亦是正直ê。
詩篇 119 138| 你所命令干證ê話，是照公義，　　極其誠實。
詩篇 119 139| 我ê心熱，親像火燒滅我；　　因為我ê對敵bōe記得你ê話。
詩篇 119 140| 你ê話鍛鍊到真精；　　所以你ê奴僕真意愛。
詩篇 119 141| 我卑微，hō͘人看輕，　　總是我無bōe記得你ê教示。
詩篇 119 142| 你ê公義是永遠ê公義；　　你ê律法是真實。
詩篇 119 143| 我tú-tio̍h患難憂苦；　　總是你ê誡命是我所歡喜ê。
詩篇 119 144| 你干證ê話永遠是公義；　　求你hō͘我智慧，我就會活。
詩篇 119 145| 耶和華ah，我專心求叫你，求你應我；　　我beh謹慎守你ê律例。
詩篇 119 146| 我對你求叫，求你救我；　　我就beh守你干證ê話。
詩篇 119 147| 我thàn天 bē光求叫你；　　Tī你ê話我有ǹg望。
詩篇 119 148| 暝時，更iáu未深，我ê目睭已經nih開；　　因為beh靜靜想你ê話。
詩篇 119 149| 求你照你ê慈愛，聽我ê聲；　　耶和華ah，求你將你ê判斷，hō͘我能活。
詩篇 119 150| 慣練行pháiⁿ ê人逼óa來；　　In離開你ê律法遠遠。
詩篇 119 151| 耶和華ah，你是近近；　　你ê誡命lóng是真實。
詩篇 119 152| 我講究你干證ê話，早早已經知，　　是你立定到永遠ê。
詩篇 119 153| 求你看顧我ê苦難，來牽救goa；　　因為我無bōe記得你ê律法。
詩篇 119 154| 求你kā我伸冤，救贖我；　　照你ê話hō͘我活。
詩篇 119 155| 救恩離開pháiⁿ人遠遠；　　因為in無chhē你ê律例。
詩篇 119 156| 耶和華ah，你ê慈悲是大；　　求你照你ê判斷hō͘我活。
詩篇 119 157| 窘迫我ê，抵敵我ê，真chōe，　　總是我無偏離你干證ê話。
詩篇 119 158| 我看見奸惡ê人，就真厭惡；　　因為in無守你ê話。
詩篇 119 159| 你看我怎樣疼惜你ê教示；　　耶和華ah，求你照你ê慈愛hō͘我活。
詩篇 119 160| 你ê話ê總根頭是真實；　　你一切公義ê判斷是永遠tī-teh。
詩篇 119 161| 貴族無因端窘迫我；　　總是我ê心驚畏你ê話。
詩篇 119 162| 我歡喜你ê話，　　親像人得tio̍h chōe-chōe thâi贏ê物。
詩篇 119 163| 白賊話是我所痛恨，所厭賤ê；　　你ê律法是我所疼惜-ê。
詩篇 119 164| 我因為你公義ê判斷，　　Ta̍k日七pái o-ló你。
詩篇 119 165| 疼惜你ê律法ê人有大平安，　　無一項能纏絆in ê腳。
詩篇 119 166| 耶和華ah，我有teh ǹg望你ê救恩，　　有行你ê誡命。
詩篇 119 167| 我ê心有守你干證ê話，　　Chiah-ê話，我盡在意愛。
詩篇 119 168| 我有守你ê教示，kap你干證ê話；　　因為我一切所行ê，lóng tī你ê面前。
詩篇 119 169| 耶和華ah，願我求叫ê聲透到你ê面前；　　求你照你ê話，賞賜我智慧。
詩篇 119 170| 願我懇求ê話到你ê面前；　　求你照你ê話牽救我。
詩篇 119 171| 願我ê嘴唇發出o-ló ê話，　　因為你將你ê律例教示我。
詩篇 119 172| 願我ê舌唱歌o-ló你ê話；　　因為你一切ê誡命lóng是公義。
詩篇 119 173| 願你伸手幫贊我；　　因為我有揀你ê教示。
詩篇 119 174| 耶和華ah，我切切欣慕你ê救恩；　　你ê律法亦是我所歡喜ê。
詩篇 119 175| 願我活teh，我ê神魂就beh o-ló你；　　願你ê判斷幫贊我。
詩篇 119 176| 我迷路親像phah-m̄見ê羊；求你chhē你ê奴僕；　　因為我無bōe記得你ê誡命。
詩篇 120 1| 上崎á ê詩。1) 我tī危急中求叫耶和華，　　伊就應我。
詩篇 120 2| 耶和華ah，求你救我脫離白賊ê嘴唇，　　Kap詭詐ê舌。
詩篇 120 3| 詭詐ê舌ah，主beh hō͘你甚麼ah？　　Beh用甚麼加添hō͘你ah？
詩篇 120 4| 就是勇猛ê人ê利箭，　　Kap lô-thêng柴ê熱炭。
詩篇 120 5| 我真慘ah，寄腳tī Bí-siat，　　khiā起tī Ki-ta̍t hiah-ê布棚ê中間。
詩篇 120 6| 我kap hiah-ê怨恨和平ê人，　　久久相kap khiā起。
詩篇 120 7| 我愛和平；　　總是我開嘴，in就beh爭戰。
詩篇 121 1| 上崎á ê詩。1) 我beh kia̍h目ǹg山；　　我ê幫贊tùi toh落來？
詩篇 121 2| 我ê幫贊tùi耶和華來；　　伊是創造天地ê。
詩篇 121 3| 伊無beh hō͘你ê腳搖choah；　　保守你ê的確無tuh眠。
詩篇 121 4| 看ah，保守以色列ê，　　也無tuh眠，也無睏去。
詩篇 121 5| 保守你ê是耶和華；　　耶和華tī你ê chiàⁿ-pêng做你ê蔭影。
詩篇 121 6| 日時太陽無傷你，　　暝時月亦bōe害你。
詩篇 121 7| 耶和華beh保守你，免受一切ê災害；　　伊beh保守你ê性命。
詩篇 121 8| 你出，你入，耶和華beh保守你，　　Tùi chit時直到永遠。
詩篇 122 1| 上崎á ê詩；大衛所做ê。1) 人對我講，咱來去耶和華ê厝，　　我就歡喜。
詩篇 122 2| 耶路撒冷ah，　　阮ê腳khiā tī你ê門內。
詩篇 122 3| 耶路撒冷受起造，　　親像連絡整齊ê城。
詩篇 122 4| Chiah-ê支派，就是耶和華ê支派，　　照以色列定tio̍h ê例，　　上去hia beh o-ló耶和華ê名。
詩篇 122 5| 因為tī-hia設立審判ê寶座，　　就是大衛ke ê寶座。
詩篇 122 6| Tio̍h替耶路撒冷求平安；　　見若疼你ê人的確安樂。
詩篇 122 7| 願你城內平安，　　願你ê宮內安樂。
詩篇 122 8| 因為我ê兄弟kap同伴ê緣故，　　我beh講，願平安tī你ê內面。
詩篇 122 9| 因為耶和華咱ê上帝ê厝ê緣故，　　我beh替你求福氣。
詩篇 123 1| 上崎á ê詩。1) 坐tī天頂ê主ah，　　我kia̍h目ǹg你。
詩篇 123 2| 看ah，做奴僕ê ê目睭，怎樣ǹg主人ê手，　　做女婢-ê ê目睭，怎樣ǹg主母ê手，　　阮ê目睭亦照án-ni ǹg耶和華阮ê上帝；　　直直到伊憐憫阮。
詩篇 123 3| 耶和華ah，可憐阮，可憐阮；　　因為阮hō͘人看輕，已經到極。
詩篇 123 4| 阮ê心hō͘ hiah-ê lâ-êng ê人冷笑，　　Hō͘驕傲ê人看輕，已經到極。
詩篇 124 1| 上崎á ê詩；大衛所做。1) 以色列taⁿ tio̍h講，　　若m̄是耶和華贊阮，
詩篇 124 2| 若m̄是耶和華贊阮，　　Tī人起來攻擊阮，
詩篇 124 3| Tī in對阮發受氣ê時，　　就將阮活活吞落去；
詩篇 124 4| Hit時chiah-ê水的確pôaⁿ過阮，　　河水的確淹密阮。
詩篇 124 5| 凶狂ê水的確淹密阮。
詩篇 124 6| 願耶和華受o-ló，　　因為伊無將阮做食物，交hō͘ in pō͘-食。
詩篇 124 7| 阮ê性命親像鳥á，脫離掠鳥-ê ê羅網；　　羅網破裂，阮就脫離。
詩篇 124 8| 阮得tio̍h幫贊，是靠耶和華ê名，　　伊是創造天地ê。
詩篇 125 1| 上崎á ê詩。1) Óa靠耶和華ê人，　　親像永永khiā在，bōe搖choah ê錫安山。
詩篇 125 2| 眾山包圍耶路撒冷，　　耶和華亦án-ni包圍伊ê百姓；　　Tùi chit-tia̍p到永遠。
詩篇 125 3| 罪惡ê權柄bōe定定tī義人ê份額；　　免得義人伸手做pháiⁿ。
詩篇 125 4| 耶和華ah，求你好款待hiah-ê做好ê，　　以及心正直ê人。
詩篇 125 5| 論到hiah-ê歪chhoa̍h，行伊彎曲ê路ê人，　　耶和華的確hō͘ in kap做pháiⁿ ê人同等。　　願平安歸tī以色列。
詩篇 126 1| 上崎á ê詩。1) 耶和華chhōa hiah-ê受掠ê人倒tńg來錫安；　　Hit時咱親像眠夢。
詩篇 126 2| Hit時咱ê嘴hah-hah笑，　　咱ê舌出大歡喜ê聲；　　外邦中就有人講，　　耶和華為in行大事。
詩篇 126 3| 耶和華有為咱行大事，　　咱就歡喜。
詩篇 126 4| 耶和華ah，求你hō͘阮受掠ê人倒tńg，　　親像南方ê溪水koh lâu。
詩篇 126 5| 流目屎掖種子ê，　　Beh出歡喜ê聲收割。
詩篇 126 6| Hit-ê流目屎帶種子出去ê，　　的確beh帶伊ê稻把歡歡喜喜tò來。
詩篇 127 1| 上崎á ê詩；所羅門所做ê。1) 厝宅若m̄是耶和華起造，　　起造伊ê人就空空tio̍h磨；　　城池若m̄是耶和華顧守，　　就顧守ê人空空警醒。
詩篇 127 2| Lín早早起，òaⁿ-òaⁿ睏，　　食勞碌所得tio̍h ê飯，亦是空空；　　耶和華所疼ê人，伊beh hō͘伊好睏。
詩篇 127 3| 看ah，kiáⁿ兒是耶和華所賞賜ê產業；　　懷孕ê胎，是伊所hō͘伊ê報賞。
詩篇 127 4| 少年ê時所生ê kiáⁿ，　　親像勇士手中ê箭。
詩篇 127 5| 伊ê箭袋充滿ê人有福氣；　　In tī城-門口kap對敵講話，　　的確不致見笑。
詩篇 128 1| 上崎á ê詩。1) 見若敬畏耶和華，行tī伊ê路ê，　　Hit號人有福氣。
詩篇 128 2| 你beh食你ê手tio̍h磨所得tio̍h-ê，　　你beh享福，事事興通。
詩篇 128 3| 你ê bó͘ tī你ê厝ê房內，親像結chōe-chōe果子ê葡萄樹；　　你ê kiáⁿ兒圍纍你ê桌，親像橄欖栽。
詩篇 128 4| 看ah，敬畏耶和華ê人，　　的確beh án-ni得tio̍h福氣。
詩篇 128 5| 耶和華beh tùi錫安賜福你；　　你一生beh看見耶路撒冷ê福氣。
詩篇 128 6| 你beh看見你ê kiáⁿ ê kiáⁿ。　　願平安歸tī以色列。
詩篇 129 1| 上崎á ê詩。1) 以色列tio̍h講，tùi我細漢ê時，　　In ta̍uh-ta̍uh苦楚我。
詩篇 129 2| Tùi我細漢ê時in ta̍uh-ta̍uh苦楚我；　　總是in bē-bat khah贏我。
詩篇 129 3| Hōaⁿ犁ê人犁我ê ka-chiah-phiaⁿ，　　犁ê溝痕拖真長。
詩篇 129 4| 耶和華是公義ê；　　伊有斬斷pháiⁿ人ê索。
詩篇 129 5| 見若怨恨錫安ê，　　願in tú-tio̍h見笑退後。
詩篇 129 6| 願in親像厝頂ê草，　　Bē大叢就枯焦；
詩篇 129 7| 割ê割無滿把，hâ-ê hâ無kui攬(lám)。
詩篇 129 8| 過路ê人亦無講，　　願耶和華賜lín福氣；　　阮奉耶和華ê名，kā lín祝福。
詩篇 130 1| 上崎á ê詩。1)	耶和華ah，我tùi深淵求叫你，
詩篇 130 2| 主ah，求你聽我ê聲；　　願你àⁿ耳孔聽我懇求ê聲。
詩篇 130 3| 主耶和華ah，你若究勘罪惡，　　Chī-chūi khiā-ōe-tiâu？
詩篇 130 4| 總是你有赦免ê恩，　　Beh hō͘人敬畏你。
詩篇 130 5| 我thèng候耶和華，我ê心神teh thèng候；　　Tī伊ê話我有ǹg望。
詩篇 130 6| 我ê心神thèng候主，　　比守更ê人thèng候天光khah切，　　比守更ê人thèng候天光khah切。
詩篇 130 7| 以色列ah，你tio̍h ǹg望耶和華；　　因為tī耶和華有慈愛，　　Tī伊有豐盛ê救贖。
詩篇 130 8| 伊的確救贖以色列，　　脫離伊一切ê罪惡。
詩篇 131 1| 上崎á ê詩；大衛做ê。1) 耶和華ah，我心無驕傲，我ê 目頭無高；　　大項ê事，kap奇妙想bōe出ê，　　我m̄敢行。
詩篇 131 2| 我真正hō͘我ê心平穩安靜；　　親像斷奶ê gín-ná，óa tī伊ê老母，　　我ê心tī我ê內面親像斷奶ê gín-ná。
詩篇 131 3| 以色列ah，你tio̍h ǹg望耶和華，　　Tùi chit時到永遠。
詩篇 132 1| 上崎á ê詩。1) 耶和華ah，大衛所受一切ê苦難，　　求你記念伊；
詩篇 132 2| 伊怎樣對耶和華chiù-chōa，　　對雅各ê大權能ê下願；
詩篇 132 3| 講，我的確無入我ê家ê布棚，　　也無上我ê眠床；
詩篇 132 4| 我無容允我ê目睭睏去，　　也無容允我ê目睭皮合óa；
詩篇 132 5| Thèng候我為tio̍h耶和華chhē-tio̍h所在，　　為雅各ê大權能ê chhē-tio̍h khiā起ê所在。
詩篇 132 6| 看ah，阮聽見約櫃tī Í-hoat-tha；　　阮tī樹林ê田tú-tio̍h伊。
詩篇 132 7| 阮beh入伊khiā起ê所在；　　阮beh拜tī伊ê腳踏椅前。
詩篇 132 8| 耶和華ah，求你起來；　　你kap你ê氣力ê約櫃相kap入你歇睏ê所在。
詩篇 132 9| 願你ê祭司穿公義做衫；　　願你聖ê百姓出歡喜ê聲。
詩篇 132 10| 求你因為你ê奴僕大衛ê緣故，　　莫得棄sak你ê受抹油ê。
詩篇 132 11| 耶和華用誠實對大衛chiù-chōa，　　的確無反覆，　　講，我beh hō͘你所生ê坐tī你ê寶座。
詩篇 132 12| 你ê kiáⁿ若守我ê約，　　Kap我所beh教示in ê法度，　　In ê kiáⁿ孫beh永遠坐tī你ê寶座。
詩篇 132 13| 因為耶和華有揀錫安，　　Ài用伊做本身khiā起ê所在；
詩篇 132 14| 講，這是我永遠歇睏ê所在；　　我beh tiàm tī-chia，因為是我所意愛ê。
詩篇 132 15| 我beh hō͘伊ê米糧豐盛，　　我beh用食物hō͘伊ê sòng-hiong人夠額。
詩篇 132 16| 我beh hō͘伊ê祭司穿救恩做衫；　　伊聖ê百姓beh出大歡喜ê聲。
詩篇 132 17| 我beh hō͘大衛ê角tī-hia發生；　　我為tio̍h我ê受抹油ê備辦光燈。
詩篇 132 18| 我beh hō͘伊ê對敵穿見笑做衫；　　總是伊ê冕旒beh tī伊ê頭殼頂發出光。
詩篇 133 1| 上崎á ê詩；大衛所做。1)	看ah，兄弟和好相kap khiā起，是何等ê好，何等ê安樂！
詩篇 133 2| 這thang比並hit-ê貴氣ê油thîn tī頭殼頂，　　流到嘴鬚，　　就是亞倫ê嘴鬚，　　Koh流到伊ê衫á裾。
詩篇 133 3| 也thang比並Hek-bûn ê露水，　　落tī錫安chiah-ê山；　　因為tī-hia耶和華有定tio̍h賜福，　　就是永遠ê活命。
詩篇 134 1| 上崎á ê詩。1)	看ah，耶和華chiah-ê奴僕，暝間tiàm耶和華厝內ê，Lín lóng tio̍h o-ló耶和華。
詩篇 134 2| Lín tio̍h ǹg聖所kia̍h起lín ê手，O-ló耶和華。
詩篇 134 3| 願創造天地ê耶和華，tùi錫安賜福氣hō͘你。
詩篇 135 1| Lín tio̍h o-ló耶和華。　　Lín tio̍h o-ló耶和華ê名；　　耶和華chiah-ê奴僕，tiàm tī耶和華ê厝，
詩篇 135 2| Tiàm tī咱ê上帝ê厝ê院內ê，　　Lín tio̍h o-ló伊。
詩篇 135 3| Lín tio̍h o-ló耶和華，因為耶和華是好；　　Tio̍h唱歌o-ló伊ê名，因為這是真妙。
詩篇 135 4| 因為耶和華揀雅各歸伊家己，　　揀以色列做家己特別ê百姓。
詩篇 135 5| 我知耶和華做大，　　也知咱ê主pôaⁿ過lóng總ê神明。
詩篇 135 6| 耶和華tī天頂，tī地上，tī海中，tī一切ê深淵，　　Lóng chhut-chāi伊ê意思來行。
詩篇 135 7| 伊hō͘雲霧tùi地極chhèng起；　　為tio̍h hō͘創造sih-nà，Tùi伊ê庫房中帶風出來。
詩篇 135 8| 伊將埃及人kap cheng-siⁿ頭chiūⁿ-ê，　　Lóng kā in phah死。
詩篇 135 9| 埃及ah，伊行神跡奇事tī你ê中間，　　Tī法老kap伊ê眾人臣。
詩篇 135 10| 伊phah贏chōe-chōe邦國，　　Koh thâi死大權能ê王；
詩篇 135 11| 就是A-mô͘-lī 王Se-hông，　　Kap Pa-san 王Go̍k，　　以及迦南ta̍k國。
詩篇 135 12| 將in ê地做業，　　就是hō͘伊ê百姓以色列做業。
詩篇 135 13| 耶和華ah，你ê名流到永遠；　　耶和華ah，你thang記念ê名流到萬代。
詩篇 135 14| 因為耶和華beh kā伊ê百姓伸冤；　　為tio̍h伊chiah-ê奴僕回心轉意。
詩篇 135 15| 外邦ê偶像是銀ê金ê，　　是人ê手所造ê。
詩篇 135 16| In有嘴，也bōe講話；　　有目睭，也bōe看；
詩篇 135 17| In有耳孔，也bōe聽；　　嘴內也無喘氣。
詩篇 135 18| 造in-ê，靠in-ê，　　Lóng beh親像in。
詩篇 135 19| 以色列家ah，lín tio̍h o-ló耶和華；　　亞倫ê家ah，lín tio̍h o-ló耶和華；
詩篇 135 20| 利未ê家ah，lín tio̍h o-ló耶和華；　　敬畏耶和華ê人ah，lín tio̍h o-ló耶和華。
詩篇 135 21| 耶和華khiā起tī耶路撒冷；　　願伊tùi錫安得tio̍h o-ló。　　Lín tio̍h o-ló耶和華。
詩篇 136 1| Lín tio̍h感謝耶和華，因為伊是好；　　因為伊ê慈愛永遠tī-teh。
詩篇 136 2| Lín tio̍h感謝chiah-ê上帝 ê上帝；　　因為伊ê慈愛永遠tī-teh。
詩篇 136 3| Lín tio̍h感謝萬主ê主；　　因為伊ê慈愛永遠tī-teh。
詩篇 136 4| 感謝hit-ê家己行大奇事ê；　　因為伊ê慈愛永遠tī-teh。
詩篇 136 5| 感謝hit-ê用智慧創造天ê；　　因為伊ê慈愛永遠tī-teh。
詩篇 136 6| 感謝hit-ê鋪地tī水ê頂面ê；　　因為伊ê慈愛永遠tī-teh。
詩篇 136 7| 感謝hit-ê創造大ê光體ê；　　因為伊ê慈愛永遠tī-teh。
詩篇 136 8| 就是日頭來管日時；　　因為伊ê慈愛永遠tī-teh；
詩篇 136 9| 月kap星管暝時；　　因為伊ê慈愛永遠tī-teh。
詩篇 136 10| 感謝hit-ê phah死埃及人ê大kiáⁿ ê；　　因為伊ê慈愛永遠tī-teh。
詩篇 136 11| Chhōa以色列人tùi in中間出來ê；　　因為伊ê慈愛永遠tī-teh。
詩篇 136 12| 用大權能ê手kap伸出來ê手骨；　　因為伊ê慈愛永遠tī-teh。
詩篇 136 13| 感謝hit-ê分開紅海ê；　　因為伊ê慈愛永遠tī-teh。
詩篇 136 14| 也chhōa以色列tùi hit-ê中間經過ê；　　因為伊ê慈愛永遠tī-teh。
詩篇 136 15| 將法老kap伊ê軍兵hiat tī紅海ê；　　因為伊ê慈愛永遠tī-teh。
詩篇 136 16| 感謝hit-ê chhōa伊ê百姓行tī曠野ê；　　因為伊ê慈愛永遠tī-teh。
詩篇 136 17| 感謝hit-ê phah死大君王ê；　　因為伊ê慈愛永遠tī-teh。
詩篇 136 18| thâi死有名聲ê王ê；　　因為伊ê慈愛永遠tī-teh。
詩篇 136 19| thâi死A-mô͘-lī 王Se-hông；　　因為伊ê慈愛永遠tī-teh。
詩篇 136 20| Koh thâi死Pa-san 王Go̍k；　　因為伊ê慈愛永遠tī-teh。
詩篇 136 21| 將in ê地賞賜做業；　　因為伊ê慈愛永遠tī-teh。
詩篇 136 22| 就是賞賜伊ê奴僕以色列做業；　　因為伊ê慈愛永遠tī-teh。
詩篇 136 23| 伊siàu念咱tī卑微ê位；　　因為伊ê慈愛永遠tī-teh。
詩篇 136 24| 拯救咱脫離咱ê對敵；　　因為伊ê慈愛永遠tī-teh。
詩篇 136 25| I賞賜米糧hō͘見有血氣ê；　　因為伊ê慈愛永遠tī-teh。
詩篇 136 26| Lín tio̍h感謝天頂ê上帝；　　因為伊ê慈愛永遠tī-teh。
詩篇 137 1| 阮bat坐tī巴比倫ê河邊，　　一下想tio̍h錫安，目屎就流。
詩篇 137 2| 阮將阮ê琴，吊tī hit位ê柳樹。
詩篇 137 3| 因為tī-hia掠阮ê，ài阮唱歌，　　搶阮ê ài阮快樂，　　講，Lín tio̍h kā阮唱一首錫安ê歌。
詩篇 137 4| 阮tī外邦，　　Thái-thó ōe唱耶和華ê歌？
詩篇 137 5| 耶路撒冷ah，我若bōe記得你，　　願我ê chiàⁿ手失落伊ê本事。
詩篇 137 6| 我若bōe記得你，　　若無看耶路撒冷khah過頭tī我所第一歡喜ê，　　願我ê舌連tī我ê chiūⁿ-kiuⁿ。
詩篇 137 7| 耶路撒冷tú-tio̍h患難ê時，　　Í-tong人講，拆毀伊，拆毀伊，　　直直拆到地基；　　耶和華ah，求你記得hit日。
詩篇 137 8| Teh-beh受滅ê巴比倫城ah，　　報應你親像你款待阮ê，　　Hit號人有福氣。
詩篇 137 9| 掠你ê嬰á，siak tī石磐ê，　　Hit號人有福氣。
詩篇 138 1| 大衛ê詩。1)	我beh專心感謝你，　　tī chiah-ê上帝 ê面前beh唱歌o-ló你。
詩篇 138 2| 我beh ǹg你ê聖殿跪拜，　　因為你ê慈愛kap誠實，o-ló你ê名；　　因為你hō͘你ê話做大，贏過你所有ê名。
詩篇 138 3| 我求叫ê日你就應我，　　鼓舞我，hō͘我ê心有氣力。
詩篇 138 4| 耶和華ah，世上ê君王lóng beh感謝你，　　因為in有聽見你ê嘴所講ê話。
詩篇 138 5| In beh唱歌o-ló耶和華ê行做，　　因為耶和華ê榮光真大。
詩篇 138 6| 耶和華雖然真高，iáu-kú看顧卑微ê人；　　總是I tùi遠遠看出驕傲ê人。
詩篇 138 7| 我雖然行tī患難中，你beh hō͘我活；　　我ê對敵受氣，你beh伸手來抵擋伊，　　你ê chiàⁿ手亦beh救我。
詩篇 138 8| 關係我ê事，耶和華beh成伊；　　耶和華ah，你ê慈愛永遠tī-teh；　　求你莫得放sak你ê手所造ê。
詩篇 139 1| 大衛ê詩，交hō͘樂官。1)	耶和華ah，你已經鑑察我，bat我。
詩篇 139 2| 我坐落去，我peh起來，你lóng知；　　你tùi遠遠知我ê念頭。
詩篇 139 3| 我行路，我倒tī眠床，你lóng詳細知；　　我一切所行ê，你也深知。
詩篇 139 4| 耶和華ah，我ê嘴所講ê話，　　你無一句m̄知。
詩篇 139 5| 你tī我ê前後圍我，　　按手tī我ê頂面。
詩篇 139 6| Chit款ê知識奇妙，我bōe能測度；　　真高，我bōe能到。
詩篇 139 7| 我beh去toh落，閃避你ê神？　　我beh走去toh落，閃避你ê面？
詩篇 139 8| 我若上天，你tī-hia；　　我若睏tī陰間，你亦tī-hia。
詩篇 139 9| 我若thí開清早ê翼，　　飛到海ê極頭來khiā起；
詩篇 139 10| 就若tī-hia，你ê手亦beh引chhōa我，　　你ê chiàⁿ手亦beh 牽我。
詩篇 139 11| 我若講，烏暗beh遮蓋我，　　Koh四圍ê光beh變做暗暝；
詩篇 139 12| 就烏暗亦bōe能遮蓋我，hō͘你無看見；　　烏暗暝親像日時發光。　　烏暗kap光明，在你看lóng是一樣。
詩篇 139 13| 因為我ê臟腑，是你所創造ê；　　我tī老母ê腹肚內，你有庇佑我。
詩篇 139 14| 我beh感謝你，因為我受造奇妙thang驚；　　你ê所做奇妙；這是我ê心深知ê。
詩篇 139 15| 我tī暗中受造，　　Tī地ê真底受連絡，　　Hit時我ê形體無隱瞞tī你。
詩篇 139 16| 我bē成形ê體質，　　你ê目睭已經看見，　　所定tio̍h ê日，iáu未有一日，　　Lóng記tī你ê冊。
詩篇 139 17| 上帝ah，你ê意思對tī我，到chiah寶貝！　　Hit-ê數額，到chiah chōe！
詩篇 139 18| 我若beh算伊，妣海沙khah-chōe；　　我睏精神ê時，猶原kap你相kap tī-teh。
詩篇 139 19| 上帝ah，你的確beh剿滅pháiⁿ人；　　所以lín chiah-ê ài hō͘人流血ê，tio̍h離開我去。
詩篇 139 20| 因為in講pháiⁿ話，抵觸你；　　你ê對敵亦lām-sám稱你ê名。
詩篇 139 21| 耶和華ah，怨恨你ê，我kiám無怨恨in mah？　　起來攻擊你ê，我kiám無厭賤in mah？
詩篇 139 22| 我盡在怨恨in，掠in做我ê對敵。
詩篇 139 23| 上帝ah，求你鑑察我，知我ê心思；　　試驗我，知我ê意思。
詩篇 139 24| 看我有甚麼pháiⁿ所行無，　　Chhōa我行永活ê路。
詩篇 140 1| 大衛ê詩，交hō͘樂官。1)	耶和華ah，求你救我脫離pháiⁿ人；　　保護我脫離強惡 ê人。
詩篇 140 2| In ê心內圖謀奸惡，　　常常聚集ài交戰。
詩篇 140 3| In hō͘ in ê舌內親像蛇；　　嘴唇下有毒蛇ê毒。[Sè-la̍h]
詩篇 140 4| 耶和華ah，求你保守我脫離pháiⁿ人ê手；　　保護我脫離強惡 ê人；　　In想beh chhia hō͘我跋倒。
詩篇 140 5| 驕傲ê人為我暗靜張活tauh kap索；　　In tī路邊an羅網，設環套，beh害我。[Sè-la̍h]
詩篇 140 6| 我bat對耶和華講，你是我ê上帝；　　耶和華ah，求你àⁿ耳孔聽我懇求ê聲。
詩篇 140 7| 主耶和華，我救恩ê力ah，　　Tī交戰ê日，你jia遮我ê頭殼。
詩篇 140 8| 耶和華ah，求你m̄-thang照pháiⁿ人ê所ài；　　M̄-thang成in ê計謀，驚了in自高。[Sè-la̍h]
詩篇 140 9| 論到hiah-ê圍困我ê人ê頭，　　願in嘴唇ê奸惡淹密in家己；
詩篇 140 10| 願熱熱ê火炭落tī in ê身上；　　願in受hiat tī hé-nih，　　Hiat tī深坑內，bōe koh起來。
詩篇 140 11| 講pháiⁿ話ê人tī地上的確khiā-bōe-tiâu；　　災厄的確追jip強暴ê人，將in打倒。
詩篇 140 12| 我知耶和華beh為困苦ê人伸冤，　　Beh為sòng-hiong人辯明冤屈。
詩篇 140 13| 義人的確beh感謝你ê名；　　正直人beh khiā起你ê面前。
詩篇 141 1| 大衛ê詩。1)	耶和華ah，我bat求叫你；　　求你緊緊臨到我；　　我求叫你ê時，　　願你àⁿ耳孔聽我ê聲。
詩篇 141 2| 願我ê祈禱，親像香，排tī你ê面前；　　願我ê kia̍h起手，親像ê-hng時ê祭祀。
詩篇 141 3| 耶和華ah，求你顧守我ê嘴；　　把守我嘴唇ê門。
詩篇 141 4| 求你無hō͘我ê心偏ǹg邪惡，　　致到我kap作孽ê人同行pháiⁿ-tāi；　　亦無hō͘我食in ê好物。
詩篇 141 5| 義人phah我，我算做仁慈；　　伊責備我，我算做頭殼頂抹油；　　我ê頭殼無beh oa̍t-siám；　　當in行pháiⁿ ê時，我猶原beh祈禱。
詩篇 141 6| In ê審判官受hiat落山崁；　　In beh聽我ê話，因為這話是甜。
詩篇 141 7| 阮ê骨頭四散tī墓邊；　　親像人作田，犁開hit-ê土。
詩篇 141 8| 主耶和華ah，我ê目睭ǹg你；　　我óa靠你，求你m̄-thang放sak我ê神魂無依óa。
詩篇 141 9| 求你保護我脫離in為tio̍h我張ê活tauh，　　Kap行pháiⁿ ê人ê環套。
詩篇 141 10| 願pháiⁿ人陷落tī in ê羅網；　　總是我得tio̍h脫離。
詩篇 142 1| 大衛tī洞內ê時，做chit-ê教示ê詩；亦是祈禱。1)	我出聲喉叫耶和華，　　出聲懇求耶和華。
詩篇 142 2| 我tī伊ê面前吐出我ê苦情。　　我tī伊ê面前排列我ê患難。
詩篇 142 3| 我ê神tī我ê內面暈去ê時，你知我ê路；　　tī我行ê路，in為tio̍h我暗靜張活tauh。
詩篇 142 4| 求你ǹg我ê chiàⁿ-pêng來看，因為無人bat我；　　我無tè thang逃閃，亦無人看顧我。
詩篇 142 5| 耶和華ah，我bat對你哀求；　　我講，你是我逃閃ê所在，Tī活人ê地，你是我ê基業。
詩篇 142 6| 求你àⁿ耳孔聽我ê求叫；因為我落到極-kē ê位；　　求你救我脫離窘迫我ê人，因為in比我khah強。
詩篇 142 7| 求你chhōa我出監，我就thang o-ló你ê名；　　義人beh圍我，因為你用恩典款待我。
詩篇 143 1| 大衛ê詩。1)	耶和華ah，求你聽我ê祈禱，àⁿ耳孔聽我ê懇求；　　照你ê信實，照你ê公義，來應我。
詩篇 143 2| 求你莫得審問你ê奴僕，　　因為tī你ê面前，活teh ê人，無一個稱做義。
詩篇 143 3| 對敵窘迫我，　　將我ê性命，phah倒tī地裡；　　Hō͘我tiàm tī烏暗ê所在，親像死久久ê人一樣。
詩篇 143 4| 所以我ê神魂tī我ê內面暈去；　　我ê心tī我ê內面悽凊。
詩篇 143 5| 我記得古早ê日；　　Siàu念你一切ê所行；　　靜靜想你ê手ê所做。
詩篇 143 6| 我ǹg你kia̍h起手，　　我ê心欣慕你，親像炕旱ê地一樣。[Sè-la̍h]
詩篇 143 7| 耶和華ah，求你緊緊應我；　　我ê心神廢了了；M̄-thang對我掩面；免得我親像落墓ê人。
詩篇 143 8| 求你hō͘我早起時聽見你慈愛ê聲，　　因為我óa靠你；　　求你hō͘我知應該行ê路。　　因為我ê心仰望你。
詩篇 143 9| 耶和華ah，求你救我脫離我ê對敵；　　我走去bih tī你hia。
詩篇 143 10| 你是我ê上帝，求你教示我行你ê旨意；　　你ê神是好，求你chhōa我tī平直ê地。
詩篇 143 11| 耶和華ah，求你為tio̍h你ê名hō͘我活；　　照你ê公義，chhōa我出患難中。
詩篇 143 12| 照你ê慈愛，除去我ê對敵，　　剿滅一切苦楚我ê人；　　因為我是你ê奴僕。
詩篇 144 1| 大衛ê詩。1)	耶和華我ê石磐，是應該o-ló-ê；　　伊教示我ê手能爭戰，　　教示我ê指頭á能相thâi。
詩篇 144 2| 伊是我ê慈愛，我ê山寨，　　我ê高台，我ê救主；　　我ê藤牌，是我所óa靠ê；　　伊hō͘我ê百姓降服tī我ê下面。
詩篇 144 3| 耶和華ah，人是甚麼，你竟然bat伊？　　人ê kiáⁿ是甚麼，你竟然siàu念伊？
詩篇 144 4| 人親像pûn一個氣；　　伊ê日子親像影過去。
詩篇 144 5| 耶和華ah，求你hō͘天垂落，親身降臨；　　摸山，山就出煙。
詩篇 144 6| 求你發出sih-nà，hō͘ in四散；　　射出你ê箭，hō͘ in擾亂。
詩篇 144 7| 你tùi頂面伸手救我；　　救我出大水，救我脫離外邦人ê手。
詩篇 144 8| In ê嘴講白賊，　　In ê chiàⁿ手是奸詐ê chiàⁿ手。
詩篇 144 9| 上帝ah，我beh對你唱新ê歌；　　用十條絃ê瑟，唱歌o-ló你。
詩篇 144 10| 你是hit-ê拯救列王ê，　　你是hit-ê救奴僕大衛脫離害命ê刀ê。
詩篇 144 11| 求你拯救我，救我脫離外邦人ê手；　　In ê嘴講白賊，　　In ê chiàⁿ手是奸詐ê chiàⁿ手。
詩篇 144 12| 阮ê ta-po͘-kiáⁿ當少年ê時，親像樹á大叢；　　阮ê cha-bó͘-kiáⁿ親像厝角ê石，照起宮ê款式雕琢ê。
詩篇 144 13| 阮ê粟倉滿滿，倭出ta̍k樣ê米糧；　　阮ê羊tī山野生湠，chiâⁿ千chiâⁿ萬。
詩篇 144 14| 阮ê牛拖物滿載；　　無有人入來侵佔，亦免出去爭戰；　　阮ê街市，亦無有啼哭ê聲。
詩篇 144 15| Tú-tio̍h chit號景況ê百姓，有福氣；　　有耶和華做in ê上帝，chit號ê百姓有福氣。
詩篇 145 1| 大衛o-ló ê詩。1)	我ê上帝我ê王ah，　　我beh尊你做高，我beh永遠o-ló你ê名。
詩篇 145 2| 我beh日日祝謝你；　　亦beh永遠o-ló你ê名。
詩篇 145 3| 耶和華至大，應該受大ê o-ló；　　伊ê大到bōe測度-得。
詩篇 145 4| Chit代beh對hit代o-ló你ê所做；　　亦beh報揚你大權能ê事。
詩篇 145 5| 我beh靜靜想你尊貴榮光ê威嚴，　　Kap你奇妙ê所做。
詩篇 145 6| 人人beh講起你thang驚ê事ê大權能；　　我亦beh報揚你ê至大。
詩篇 145 7| In beh報揚你大恩 ê記念，　　亦beh唱歌o-ló你ê公義。
詩篇 145 8| 耶和華有恩惠，有憐憫；　　無快快受氣，大大有慈愛。
詩篇 145 9| 耶和華好款待萬類；　　伊ê憐憫致蔭伊一切所造ê。
詩篇 145 10| 耶和華ah，你一切所造ê beh感謝你；　　你聖ê百姓亦beh o-ló你。
詩篇 145 11| In講起你ê國ê榮光；　　談論你ê大權能。
詩篇 145 12| Thang hō͘世間人知你大權能ê所做，　　Kap你國威嚴ê榮光。
詩篇 145 13| 你ê國是永遠ê國；　　你執掌ê權柄到萬代。
詩篇 145 14| 凡若跋倒ê，耶和華扶持in；　　凡若受壓制ê，扶in起來。
詩篇 145 15| 萬項有lóng kia̍h目ǹg你，　　你照時hō͘ in食物。
詩篇 145 16| 你開你ê手，　　Hō͘有活氣ê lóng照所ài飽足。
詩篇 145 17| 耶和華tī伊一切所行ê，無m̄公義，　　Tī伊一切所做ê，lóng有慈愛。
詩篇 145 18| 凡若求叫耶和華ê，耶和華kap in親近，　　就是親近hiah-ê誠實求叫伊ê。
詩篇 145 19| 敬畏伊ê，伊beh成in ê心所ài；　　亦beh聽in ê求叫，來拯救in。
詩篇 145 20| 耶和華保護一切疼伊ê人；　　總是一切做pháiⁿ ê人，伊beh滅無in。
詩篇 145 21| 我ê嘴beh講出o-ló耶和華ê話；　　願見有血氣ê，lóng永遠o-ló伊ê聖名。
詩篇 146 1| Lín tio̍h o-ló耶和華。　　我ê心ah，你tio̍h o-ló耶和華。
詩篇 146 2| 我一生beh o-ló耶和華；　　我iáu活ê時，beh唱歌o-ló我ê上帝。
詩篇 146 3| Lín莫得óa靠君王，莫得óa靠世間人；　　In一點á bōe能幫贊。
詩篇 146 4| 伊一下斷氣，就歸土；　　伊所計畫-ê，tī hit日就消滅。
詩篇 146 5| 有雅各ê上帝做伊ê幫贊，　　Ǹg望伊ê上帝耶和華ê，chit號人有福氣；
詩篇 146 6| 伊是創造天，地，海，kap其中ê萬物；　　伊保守誠實到tī永遠；
詩篇 146 7| 伊為tio̍h受冤屈ê人伸冤；　　賞賜食物hō͘ iau餓-ê。　　耶和華tháu放受關監-ê；
詩篇 146 8| 耶和華開chhiⁿ-mî人ê目睭；　　耶和華扶起受壓制ê人；　　耶和華疼惜義人；
詩篇 146 9| 耶和華保護出外人；　　扶持孤兒寡婦；　　獨獨pháiⁿ人ê道路，hō͘伊彎曲。
詩篇 146 10| 耶和華beh做王到永遠；　　錫安ah，你ê上帝beh做王到萬代。　　Lín tio̍h o-ló耶和華。
詩篇 147 1| Lín tio̍h o-ló耶和華；　　因為唱歌o-ló咱ê上帝，是真好真妙；　　O-ló是合宜。
詩篇 147 2| 耶和華起造耶路撒冷；　　聚集以色列中受遷徙ê人；
詩篇 147 3| 伊醫好傷心ê人；　　包in ê傷。
詩篇 147 4| 伊算星辰ê數額；　　Sûi粒kā伊號名。
詩篇 147 5| 咱ê主至大，極有氣力；　　伊ê智慧無窮盡。
詩篇 147 6| 耶和華扶持謙卑ê人；　　將pháiⁿ人降低到土腳。
詩篇 147 7| Lín tio̍h用感謝ǹg耶和華唱歌；　　彈琴唱歌，o-ló咱ê上帝。
詩篇 147 8| 伊起雲遮天，　　為tio̍h地備辦雨，　　Hō͘山發草。
詩篇 147 9| 伊賞賜食物hō͘走獸，　　Kap teh-哮ê烏鴉kiáⁿ。
詩篇 147 10| 伊無意愛馬ê力大，　　伊無歡喜人ê腳gâu走。
詩篇 147 11| 耶和華是歡喜敬畏伊，　　Kap ǹg望伊慈愛ê人。
詩篇 147 12| 耶路撒冷ah，你tio̍h稱呼耶和華；　　錫安ah，你tio̍h o-ló你ê上帝。
詩篇 147 13| 因為伊堅固你ê門栱；　　賜福hō͘你中間ê kiáⁿ兒。
詩篇 147 14| 伊hō͘你ê境內太平；　　用siōng好ê麥hō͘你食飽。
詩篇 147 15| 伊發出命令tī地裡，　　伊ê話頒行真緊。
詩篇 147 16| 伊降落雪親像棉花，　　亦落霜親像火灰。
詩篇 147 17| 伊 hiat落雹一塊一塊；　　伊發出寒凊，是誰擋ōe-tiâu？
詩篇 147 18| 伊一下出令，chiah-ê就lóng溶；　　伊hō͘風吹，水就流。
詩篇 147 19| 伊將伊ê話指示雅各，　　將伊ê律例kap判斷，指示以色列。
詩篇 147 20| 伊m̄-bat án-ni款待別國；　　伊ê判斷，in lóng m̄-bat。　　Lín tio̍h o-ló耶和華。
詩篇 148 1| Lín tio̍h o-ló耶和華。　　Tùi天頂o-ló耶和華；　　Tī高ê所在o-ló伊。
詩篇 148 2| 伊ê眾使者ah，lín tio̍h o-ló伊。　　伊ê眾天軍ah，lín tio̍h o-ló伊。
詩篇 148 3| 日kap月ah，lín tio̍h o-ló伊；　　發光ê星辰ah，lín lóng tio̍h o-ló伊。
詩篇 148 4| 天頂ê天，kap 天以上ê水ah，　　Lín lóng tio̍h o-ló伊。
詩篇 148 5| Chiah-ê lóng tio̍h o-ló耶和華ê名；　　因為伊一下命令，就lóng受創造。
詩篇 148 6| 伊將chiah-ê建立，到永永遠遠；　　伊有定例，bōe會廢無。
詩篇 148 7| Tùi地上tio̍h o-ló耶和華，　　就是大魚kap一切ê深淵；
詩篇 148 8| 火kap冰雹，雪kap雲霧；　　Thàn伊ê話ê狂風；
詩篇 148 9| 大山 kap一切ê小山；　　結果子ê樹，kap一切ê柏香樹；
詩篇 148 10| 野獸kap一切ê cheng-siⁿ；　　蟲thōa kap飛鳥；
詩篇 148 11| 世上ê君王kap萬民；　　貴族kap世上一切ê審判官；
詩篇 148 12| 少年人kap在室女；　　老人kap gín-ná；
詩篇 148 13| Chiah-ê lóng tio̍h o-ló耶和華ê名；　　因為只有伊ê名受尊做高；　　伊ê榮光pôaⁿ過天地。
詩篇 148 14| 伊興起伊ê百姓ê角，　　Hō͘伊聖ê百姓lóng o-ló伊，　　就是以色列人，親近主hit-ê百姓。　　Lín tio̍h o-ló耶和華。
詩篇 149 1| Lín tio̍h o-ló耶和華。　　Tio̍h唱新ê歌，o-ló耶和華；Tī聖ê百姓ê會中o-ló伊。
詩篇 149 2| 願以色列因為造伊ê主來歡喜；　　願錫安ê百姓因為in ê王來快樂。
詩篇 149 3| 願in跳舞o-ló伊ê名；　　Phah鼓彈琴，唱歌o-ló伊。
詩篇 149 4| 因為耶和華歡喜伊ê百姓；　　伊beh用救恩做謙卑ê人ê裝飾。
詩篇 149 5| 願聖ê百姓因為所得tio̍h ê榮光來歡喜；　　願in tī眠床裡出歡喜ê聲。
詩篇 149 6| 願in ê嘴o-ló上帝做高，　　手kia̍h雙面內ê劍；
詩篇 149 7| Thang報應外邦，　　刑罰列國；
詩篇 149 8| 用鏈縛in ê君王，用鐵釦來鎖in ê人臣；
詩篇 149 9| Beh tī in ê身上行所記載ê判斷；　　伊聖ê百姓lóng有chit號榮光。　　Lín tio̍h o-ló耶和華。
詩篇 150 1| Lín tio̍h o-ló耶和華。　　Tio̍h tī上帝ê聖所o-ló伊；　　Tio̍h tī伊權能ê穹蒼o-ló伊。
詩篇 150 2| Tio̍h因為伊大權能ê行做，o-ló伊；　　照伊美妙ê高大，o-ló伊。
詩篇 150 3| Tio̍h pûn哨角o-ló伊；　　彈瑟彈琴o-ló伊。
詩篇 150 4| Phah鼓跳舞o-ló伊；　　用絲絃ê樂器kap pûn簫o-ló伊。
詩篇 150 5| 用聲大ê鐃鈸o-ló伊；用音高ê鐃鈸o-ló伊。
詩篇 150 6| 凡若有喘氣ê，lóng tio̍h o-ló耶和華。　　Lín tio̍h o-ló耶和華。
箴言 1 1| 以色列王大衛ê kiáⁿ所羅門ê箴言。
箴言 1 2| Beh hō͘人會曉得智慧kap教示，　　明白通達ê話；
箴言 1 3| Hō͘人受教示，會用智慧辦tāi-chì，　　用公義、判斷、正直；
箴言 1 4| Hō͘戇直ê人有靈竅，　　Hō͘少年人有知識kap計畫；
箴言 1 5| Hō͘智慧ê人聽見，加添學問；　　Hō͘聰明ê人得tio̍h真ê見識；
箴言 1 6| Hō͘人明白箴言kap所出ê猜。
箴言 1 7| 敬畏耶和華是知識ê根本；　　愚戇ê人藐視智慧kap教示。
箴言 1 8| 我ê kiáⁿ，tio̍h聽你ê老父ê教督；　　M̄-thang棄sak你ê老母ê教示。
箴言 1 9| 因為這beh做你頭殼頂ê súi帽，　　你ê頷頸ê金鍊。
箴言 1 10| 我ê kiáⁿ，pháiⁿ人若引誘你，　　你m̄-thang趁伊。
箴言 1 11| In若講，你kap阮去，　　咱來bih-teh thâi人，　　無因端當等無罪ê人，
箴言 1 12| 咱親像陰府kā in活活吞落去：　　In親像陷落坑ê人，hō͘咱做一下吞落去；
箴言 1 13| 咱beh得tio̍h ta̍k樣ê寶物，　　用所搶ê，囤滿咱ê厝；
箴言 1 14| 你來入阮ê黨，大家有公共ê銀袋。
箴言 1 15| 我ê kiáⁿ，莫得kap in同行，　　約束你ê腳莫得踏in ê路。
箴言 1 16| 因為in ê腳走去行pháiⁿ，　　In趕緊beh hō͘人流血。
箴言 1 17| 設羅網hō͘鳥á看見，　　這是空空。
箴言 1 18| Chiah-ê人bih-teh是流in家己ê血，　　當等是害家己ê性命。
箴言 1 19| 見若貪財利ê，in ê路是án-ni，　　就是搶the̍h家己ê性命。
箴言 1 20| 智慧tī街路大聲叫，　　Tī開闊ê所在出伊ê聲。
箴言 1 21| Tī鬧熱ê街路頭，大聲叫，　　Tī城門口，tī城內，講出伊ê話；
箴言 1 22| 講，戇直人ài戇直，　　侮慢人ài侮慢，　　愚戇人怨恨知識，beh到甚麼時ah？
箴言 1 23| 我責備lín，lín tio̍h oa̍t-tńg；　　看ah，我beh用我ê神降落hō͘ lín，　　用我ê話指示lín。
箴言 1 24| 因為我bat叫，lín m̄聽；　　我bat伸手，無人致意；
箴言 1 25| Lín反tńg看輕我一切ê勸解，　　M̄肯受我ê責備。
箴言 1 26| 所以lín tú-tio̍h患難，我beh凊笑，　　Lín tú-tio̍h驚惶，我beh lāng-gīn。
箴言 1 27| Lín ê驚惶親像狂風吹來，　　Lín ê災禍親像捲螺風掃來，　　患難痛苦臨到lín身上。
箴言 1 28| Hit時in beh求我，我m̄聽，　　切切chhē我，chhē bōe tio̍h。
箴言 1 29| 因為in怨恨知識，　　無歡喜敬畏耶和華。
箴言 1 30| M̄聽我ê勸解，　　藐視我ê責備。
箴言 1 31| 所以in beh食家己行做ê果子，　　Hō͘ in得tio̍h所計謀到飽厭。
箴言 1 32| 戇直人ê悖謬beh hō͘伊致到死，　　愚戇人安逸，beh hō͘伊致到滅無。
箴言 1 33| 獨獨聽thàn我ê beh安然khiā起；　　Beh享受安靜，無驚tú-tio̍h災厄。**
箴言 2 1| 我ê kiáⁿ，你若承受我ê話，Chûn我ê命令tī心內；
箴言 2 2| hō͘你àⁿ耳孔聽智慧，專心求聰明；
箴言 2 3| 求得tio̍h明理，大聲求聰明；
箴言 2 4| 若chhē伊親像chhē銀，Chhiau-chhē伊親像chhiau-chhē khǹg密ê寶貝；
箴言 2 5| 你就明白敬畏耶和華ê事，Chhē-tio̍h bat上帝ê理。
箴言 2 6| 因為耶和華賞賜智慧，知識kap聰明lóng tùi伊ê嘴出。
箴言 2 7| 伊kā正直ê人積聚真ê智慧，Kā行做端正ê人做藤牌。
箴言 2 8| Thang保守公平ê路，保護聖徒ê路。
箴言 2 9| 你就明白公義判斷，正直kap一切ê好路。
箴言 2 10| 因為智慧beh入你ê心，知識做你ê神魂所歡喜-ê。
箴言 2 11| 計畫beh保護你，聰明beh保守你。
箴言 2 12| Beh hō͘你閃避pháiⁿ路，脫離講橫逆ê人。
箴言 2 13| hit號人放sak正直ê路，行烏暗ê路。
箴言 2 14| In歡喜做pháiⁿ，意愛pháiⁿ人ê橫逆。
箴言 2 15| In ê路彎曲，In ê所行橫逆。
箴言 2 16| Beh hō͘你閃避淫婦，就是講諂媚話ê妓女。
箴言 2 17| 伊棄sak少年ê時ê匹配，bōe記得伊ê上帝ê約。
箴言 2 18| 因為伊ê厝ǹg tī死無，伊ê路透陰府。
箴言 2 19| 見若到伊hia-ê，無一個倒tńg，也bōe能入活命ê路。
箴言 2 20| 智慧beh hō͘你行好人ê路，守義人ê路。
箴言 2 21| 因為正直ê人beh khiā起地面，完全ê人也beh留tī-hia。
箴言 2 22| 獨獨pháiⁿ人beh tùi地面剪除，奸詐ê人beh tùi hia拔-出。
箴言 3 1| 我ê kiáⁿ，m̄-thang bōe記得我ê教示；你ê心tio̍h執守我ê誡命。
箴言 3 2| In-為hiah-ê beh將久長ê日子，長ê歲壽，Kap平安，ke -天hō͘你。
箴言 3 3| M̄-thang hō͘慈愛誠實離開你；Tio̍h縛tī你ê頷頸，刻tī你ê心碑。
箴言 3 4| Án-ni你beh tī上帝kap人ê面前，得tio̍h恩典kap好名聲。
箴言 3 5| 你tio̍h專心óa靠耶和華，M̄-thang óa靠你家己ê gâu。
箴言 3 6| Tī你一切所行ê事lóng tio̍h認I，伊beh指點你ê路。
箴言 3 7| M̄-thang家己看做智慧，Tio̍h敬畏耶和華，離開pháiⁿ事。
箴言 3 8| 這會hō͘你ê身體勇健，潤澤你ê根骨。
箴言 3 9| tio̍h用你ê財物，kap你一切起頭熟ê土產，尊敬耶和華。
箴言 3 10| Án-ni你ê粟倉beh tīⁿ滿滿，你ê酒窟beh有新酒滿出來。
箴言 3 11| 我ê kiáⁿ，m̄-thang看輕耶和華ê境界，亦m̄-thang厭賤伊ê責備。
箴言 3 12| 因為耶和華責備祂所疼ê，親像老父責備伊所歡喜ê kiáⁿ。
箴言 3 13| 得tio̍h智慧ê，得tio̍h聰明，chit號人有福氣。
箴言 3 14| 因為得tio̍h i贏過得tio̍h銀，伊ê得利khah贏好金。
箴言 3 15| 比紅寶石khah貴氣；你所欣慕ê，無一項能比得伊。
箴言 3 16| 伊ê chiàⁿ手有長歲壽，伊ê tò手有好額kap尊貴。
箴言 3 17| 伊ê路是快樂ê路；伊ê路徑lóng是平安。
箴言 3 18| 對tī持守伊ê人，是做活命樹，擒tiâu伊ê，ta̍k-ê有福氣。
箴言 3 19| 耶和華用智慧建立地，用聰明安置天。
箴言 3 20| 用伊ê知識hō͘深淵裂開，穹蒼落露水。
箴言 3 21| 我ê kiáⁿ，tio̍h執守真ê智慧kap計畫；M̄-thang hō͘ in離開你ê目睭。
箴言 3 22| Án-ni in beh tī你ê靈魂做活命；Tī你ê頷頸做súi ê裝飾。
箴言 3 23| 你就beh安然行你ê路；你ê腳亦無tio̍h-tak。
箴言 3 24| 你倒teh，的確無驚；你倒teh，beh真好睏。
箴言 3 25| 忽然來ê驚惶，你m̄免驚；pháiⁿ人所tú-tio̍h ê敗壞，你也m̄免驚。
箴言 3 26| 因為耶和華beh做你所óa靠ê；祂beh保守你ê腳無陷落羅網。
箴言 3 27| 你ê手若有行好ê氣力，m̄-thang推辭，就tio̍h the̍h hō͘ hit-ê應該得tio̍h ê人。
箴言 3 28| 你若有便，m̄-thang對你ê厝邊講，請去，明á日koh來，我beh hō͘你。
箴言 3 29| 你ê厝邊tī你ê附近安然khiā起；你m̄-thang設計謀害伊。
箴言 3 30| 人m̄-bat陷害你；你m̄-thang無因端kap伊冤家。
箴言 3 31| M̄-thang欣羨強暴ê人；亦m̄-thang揀伊所行ê路。
箴言 3 32| 因為橫逆ê人是耶和華所厭惡；正直ê人伊kap伊親密。
箴言 3 33| 耶和華ê咒詛到tī pháiⁿ人ê家；但是好人ê厝祂賞賜福氣hō͘伊。
箴言 3 34| 侮慢萬人ê，祂侮慢伊；施恩hō͘謙卑ê人。
箴言 3 35| 智慧ê人beh承接榮光；愚戇ê人升高也成做見笑。
箴言 4 1| Lín chiah-ê kiáⁿ ah，tio̍h聽老父ê教示；Tio̍h注意來得tio̍h明理。
箴言 4 2| 因為我用好ê道理hō͘ lín；M̄-thang棄sak我ê法度。
箴言 4 3| 我是老父ê kiáⁿ；Tī老母ê面前做伊第一疼ê幼秀kiáⁿ。
箴言 4 4| 老父教示我，kā我講，你ê心tio̍h記tiâu我ê話，遵守我ê命令，就得tio̍h活。
箴言 4 5| Tio̍h得tio̍h智慧，tio̍h得tio̍h聰明，M̄-thang bōe記得，m̄-thang離開我所講ê話。
箴言 4 6| M̄-thang棄sak智慧，伊beh保護你；Tio̍h疼伊，伊beh照顧你。
箴言 4 7| 智慧是根本，tio̍h得tio̍h智慧；Tī你一切所得tio̍h ê中間，tio̍h得tio̍h聰明。
箴言 4 8| 你若尊重伊，伊beh hō͘你升高；你若戀慕伊，伊就hō͘你榮光。
箴言 4 9| 伊beh用súi ê帽戴tī你ê頭殼；將榮光ê冕旒hō͘你。
箴言 4 10| 我ê kiáⁿ，tio̍h聽來接納我ê話，就beh食長歲壽。
箴言 4 11| 我已經指示你智慧ê路，引chhōa你行正直ê路徑。
箴言 4 12| 你行ê時，無致到阻礙；你走，亦無致到tio̍h-tak。
箴言 4 13| Tio̍h執守教示，m̄-thang放鬆；Tio̍h謹慎守伊，因為伊是你ê活命。
箴言 4 14| 兇惡ê人ê路莫得入；pháiⁿ人ê路莫得行。
箴言 4 15| Tio̍h閃避伊，m̄-thang tùi hia過；Tio̍h oa̍t走離開伊，進前去。
箴言 4 16| 因為伊若無害人，就bōe睏得；若無hō͘人跋倒，就睏bōe落眠。
箴言 4 17| 因為in tùi兇惡得tio̍h食餅；Tùi強暴得tio̍h lim酒。
箴言 4 18| 獨獨義人ê路，親像透早ê光，Ná照ná光，到日中晝。
箴言 4 19| pháiⁿ人ê路，親像烏暗；In tio̍h-tak m̄知甚麼緣故。
箴言 4 20| 我ê kiáⁿ tio̍h注意聽我ê話，Àⁿ耳孔聽我所講ê。
箴言 4 21| M̄-thang hō͘伊離開你ê目睭，Tio̍h記tiâu tī你ê心內。
箴言 4 22| 因為chhē-tio̍h伊ê人，就得tio̍h活命；Koh thong身軀得tio̍h勇健。
箴言 4 23| 你tio̍h盡力保守你ê心。因為伊是活命ê根源。
箴言 4 24| 你ê嘴tio̍h除去邪癖；你ê嘴唇tio̍h離開橫逆。
箴言 4 25| 你ê目睭tio̍h看直直；你ê目睭tio̍h看頭前。
箴言 4 26| Tio̍h siu-pîⁿ你ê腳ê路；Tio̍h堅固你lóng總ê路途。
箴言 4 27| M̄-thang偏左偏右；Tio̍h hō͘你ê腳離開pháiⁿ。
箴言 5 1| 我ê kiáⁿ，tio̍h留心tī我ê智慧；Àⁿ耳孔聽我ê聰明ê話。
箴言 5 2| 為tio̍h beh hō͘你執守計畫，嘴唇保存知識。
箴言 5 3| 因為淫婦ê嘴唇滴落甜蜜；伊ê嘴比油khah滑。
箴言 5 4| 到尾就苦親像in-tîn；利親像雙面ê劍。
箴言 5 5| 伊ê腳落到死地；伊ê腳步踏tio̍h陰府。
箴言 5 6| 致到活命平坦ê路伊chhē bōe tio̍h；伊ê路無定tio̍h，伊也m̄知。
箴言 5 7| 我chiah-ê kiáⁿ ah，taⁿ tio̍h聽thàn我；M̄-thang離開我所講ê話。
箴言 5 8| 你ê路tio̍h離開伊遠遠；M̄-thang行近伊ê門口。
箴言 5 9| 驚了你將家己ê榮光hō͘別人；將你ê歲壽hō͘殘忍ê人。
箴言 5 10| 驚了外人得tio̍h你ê錢財滿滿；你tio̍h磨得tio̍h-ê歸tī外人ê家。
箴言 5 11| 到尾你ê肉體衰敗；你就悲哀吐氣。
箴言 5 12| 就講，害ah，我怎樣怨恨教示；心內藐視責備；
箴言 5 13| 亦無聽thàn我ê先生ê話；Koh無àⁿ耳孔聽hiah-ê教示我ê人；
箴言 5 14| 我tī會眾kap大會中，險險陷落tī ta̍k號ê pháiⁿ。
箴言 5 15| 你tio̍h lim家己水池內ê水；Lim家己井內所出ê水。
箴言 5 16| 你ê水泉kiám thang滿出外面？你ê溪水kiám thang流tī街路？
箴言 5 17| 獨獨歸你一人；M̄-thang kap別人相kap用。
箴言 5 18| Tio̍h hō͘你ê水泉得tio̍h福氣；Tio̍h歡喜你少年ê時所娶ê bó͘。
箴言 5 19| 祂親像thang疼ê鹿母，thang歡喜ê鹿母；祂ê胸前hō͘你時時知足；祂ê愛情hō͘你常常戀慕。
箴言 5 20| 我ê kiáⁿ，你啥事戀慕淫婦？啥事抱妓女ê胸前？
箴言 5 21| 因為人所行ê路lóng tī耶和華ê目睭前；祂也修平人一切ê路。
箴言 5 22| pháiⁿ人beh hō͘家己ê罪過擒-tio̍h；伊beh hō͘伊罪惡ê索縛teh。
箴言 5 23| I因為欠缺教示beh致到死無；Koh因為愚戇到極，beh行叉路。
箴言 6 1| 我ê kiáⁿ，你若為tio̍h厝邊做中保，替外人答應；
箴言 6 2| 你就hō͘嘴內ê話tauh-tio̍h，Hō͘嘴內ê話擒tio̍h。
箴言 6 3| 我ê kiáⁿ，你既然落tī厝邊ê手中，Taⁿ tio̍h án-ni行，來救家己。你tio̍h謙卑去懇求你ê厝邊。
箴言 6 4| M̄-thang hō͘你ê目睭睏去，M̄-thang hō͘你ê目睭皮放khoeh。
箴言 6 5| Tio̍h救家己，親像鹿脫離phah獵ê人ê手；親像鳥脫離掠鳥á ê人ê手。
箴言 6 6| Pîn-tōaⁿ ê人ah，你tio̍h去看káu-hiā，想伊ê行做，thang得tio̍h智慧。
箴言 6 7| 伊無頭目，無kam-tok，無序大，
箴言 6 8| Iáu-kú tī夏天備辦伊ê食物，Tī收割ê時積聚伊ê米糧。
箴言 6 9| Pîn-tōaⁿ人ah，你beh睏到tī時ah？你甚麼時睏醒起來ah？
箴言 6 10| Koh睏tiap-á久，koh眠tiap-á久，束手the tiap-á久；
箴言 6 11| 你ê sòng-hiong beh親像賊來；你ê欠缺親像穿戰甲ê來。
箴言 6 12| 無hē-lo̍h ê pháiⁿ人，行做就用乖謬ê嘴，
箴言 6 13| Nih目會意，用腳比意思，用指頭á指點。
箴言 6 14| 心內乖僻，常常計謀pháiⁿ事；四界唆弄冤家。
箴言 6 15| 所以伊ê災厄忽然臨到；伊beh忽然敗壞，無法thang醫治。
箴言 6 16| 有六項是耶和華所怨恨，連祂ê心所厭惡ê，有七項；
箴言 6 17| 就是驕傲ê目睭，講白賊ê舌，手thâi無罪ê人；
箴言 6 18| 心圖謀pháiⁿ事，腳緊緊行陷害；
箴言 6 19| 講白賊ê假干證，Tī兄弟中唆弄冤家ê人。
箴言 6 20| 我ê kiáⁿ，tio̍h執守你ê老父ê命令，M̄-thang棄sak你ê老母ê教示。
箴言 6 21| Tio̍h常常記tiâu tī你ê心，掛tī你ê頷頸。
箴言 6 22| 你行路ê時就引chhōa你；你睏ê時就保守你；你睏醒就kap你談論。
箴言 6 23| 因為命令是燈，教示是光；照法ê責備是活命ê路；
箴言 6 24| 會保守你無親近pháiⁿ ê婦人人，無聽妓女諂媚ê話。
箴言 6 25| 你ê心內m̄-thang戀慕伊ê súi-瑟；也m̄-thang hō͘伊ê目睭-皮引誘。
箴言 6 26| 因為妓女會hō͘人只有chhun一塊-餅；淫婦會7搶奪人寶貴ê活命。
箴言 6 27| 人kiám會抱火tī胸前，伊ê衫亦無to̍h去mah？
箴言 6 28| 人kiám會踏tī熱ê火炭，伊ê腳亦無燒tio̍h mah？
箴言 6 29| 親近厝邊ê bó͘-ê，亦是án-ni；見若摸伊ê，bōe免得受罪。
箴言 6 30| 賊因為iau偷the̍h物來止饑，人無看輕伊。
箴言 6 31| 設使hō͘人掠tio̍h，tio̍h賠七倍；Tio̍h將家內所有ê，lóng hō͘人。
箴言 6 32| Kap人ê bó͘行淫ê，就是無知識；行chit-ê事ê，beh損害家己ê性命。
箴言 6 33| 伊beh受傷-hāi kap凌辱；伊ê見笑bōe會/能洗除。
箴言 6 34| 因為妒忌就是人ê大受氣；報仇ê時的確無寬容。
箴言 6 35| 用銀贖罪，伊也m̄-ti̍h；你雖然送chōe-chōe禮物，伊也m̄放你soah。
箴言 7 1| 我ê kiáⁿ，你tio̍h保守我ê話，心內khǹg我ê命令。
箴言 7 2| 保守我ê命令就得tio̍h活；保守我ê教示，親像保守目睭仁。
箴言 7 3| 縛tī你ê指頭á，刻tī你ê心碑。
箴言 7 4| Tio̍h對智慧講，你是我ê姊妹，Tio̍h叫聰明做你ê親人。
箴言 7 5| 伊會保護你閃避淫婦，閃-pī講諂媚ōe ê妓女。
箴言 7 6| 我bat khiā tī我ê厝ê窗á，Tùi我ê窗á-chí看出-去。
箴言 7 7| 看見愚戇人ê內面，後生-ke ê中間，明明看見有一個無知ê少年人，
箴言 7 8| Tùi街路經過，近淫婦ê厝角，行hit條透到伊ê厝ê路；
箴言 7 9| Tī黃昏，tī ê-hng，Tī暝時ê烏暗。
箴言 7 10| 看ah，有一個婦人人tú-tio̍h伊，是妓女ê打扮，有káu-koài ê心思。
箴言 7 11| Chit-ê婦人人gâu嚷，無受約束；伊ê腳無tòa厝。
箴言 7 12| 有時tī街路裡，有時tī開闊ê所在；有時tī ta̍k ê巷口teh當等。
箴言 7 13| 擒hit-ê少年人，kap伊chim嘴；無見笑ê面色，對伊講，
箴言 7 14| 我chia有平安祭；今á日有謝我ê願。
箴言 7 15| 所以我出來迎接你，懇切chhē見你ê面，tú好tú-tio̍h你。
箴言 7 16| 我已經用繡花ê毯á，Kap埃及ê線所織有花chōa ê布，chhu tī我ê眠床。
箴言 7 17| 我koh用沒藥、沉香、肉桂，Hiù我ê床。
箴言 7 18| 來ah，咱thang享受愛情到滿意，直到天光，咱thang相kap戀愛快樂。
箴言 7 19| 因為ta-po͘人無tī厝裡，出去行遠路。
箴言 7 20| 伊手帶銀袋；到月圓chiah tò來。
箴言 7 21| 淫婦用chōe-chōe奇巧ê話引誘伊，用諂媚ê嘴逼伊相kap去。
箴言 7 22| 伊liâm-piⁿ tè伊去，親像牛khan去thâi；Koh親像戇人帶鎖鏈，去受刑罰。
箴言 7 23| 到箭射-入伊ê肝，親像鳥á緊緊入羅網，也m̄知這是關係伊ê性命。
箴言 7 24| chiah-ê kiáⁿ ah，taⁿ tio̍h聽thàn我。留心聽我所講ê話。
箴言 7 25| 你ê心m̄-thang意向伊ê路，M̄-thang迷tī伊ê路。
箴言 7 26| 因為伊hō͘ chōe-chōe人受傷倒落去；Koh真chōe人hō͘伊thâi死。
箴言 7 27| 伊ê厝是做陰府ê路，Chhōa到死-無ê厝宅。
箴言 8 1| 智慧kiám無teh叫？聰明kiám無出聲？
箴言 8 2| 伊tī路邊高地ê頂面，Tī十字路口teh khiā。
箴言 8 3| Tī城門邊，tī城門口，Tī城出入ê所在，大聲叫講，
箴言 8 4| 眾人ah，我叫lín，我ǹg世間人出聲。
箴言 8 5| 講，戇直ê人ah，lín tio̍h ōe曉得通達ê你；愚戇ê人ah，lín心內tio̍h明白。
箴言 8 6| Lín tio̍h聽，因為我beh講極好ê事；我beh開嘴論正直ê事。
箴言 8 7| 我ê嘴beh講出真實；我ê嘴唇怨恨pháiⁿ-tāi。
箴言 8 8| 我所講ê話，lóng是公義；其中無彎曲乖謬。
箴言 8 9| 這ōe明理ê人lóng ōe會曉得，得tio̍h知識ê人lóng掠做正直。
箴言 8 10| Lín tio̍h承受我ê教示，khah好得tio̍h白銀；得tio̍h知識，khah好得tio̍h黃金。
箴言 8 11| 因為智慧比紅寶石khah好；一切所欣慕ê，lóng bōe kap伊比得。
箴言 8 12| 我智慧用通達做khiā起ê所在；Koh chhē-tio̍h知識kap計畫。
箴言 8 13| 敬畏耶和華在tī怨恨pháiⁿ-tāi；hit號驕傲，lām-sám，kap pháiⁿ路，以及乖謬ê嘴，lóng是我所怨恨。
箴言 8 14| 我有計畫kap真ê知識；我就是聰明，我有能力。
箴言 8 15| 帝王tùi我來坐位；人君tùi我定tio̍h公平ê法。
箴言 8 16| 王親kap貴族，世上一切ê審判司，lóng是tùi我來掌權。
箴言 8 17| 疼我ê，我也疼伊；懇切chhē我ê，beh chhē-tio̍h。
箴言 8 18| 好額尊貴在tī我，久長ê富有kap公義也在tī我。
箴言 8 19| 我ê果子khah好黃金，贏過好金；我ê出色贏過紋銀。
箴言 8 20| 我行tī公義ê路；行tī公平chiah-ê路中。
箴言 8 21| Hō͘疼我ê人承受貨財；也充滿in ê府庫。
箴言 8 22| Tī耶和華造化ê起頭，Tī極起頭創造ê事先，我是I所有。
箴言 8 23| Tùi永遠，tùi極起頭，未有世界ê事先，我已經受設立。
箴言 8 24| 未有深淵，未有chōe-chōe水ê水泉，已經生我。
箴言 8 25| 大山未定tio̍h，小山未有ê事先，已經生我。
箴言 8 26| 耶和華iáu未創造大地kap田野，以及地上土粉ê原質。
箴言 8 27| 祂建立chiah-ê天；設圓環tī深淵ê頂面；
箴言 8 28| 頂面安置穹蒼；堅固深淵ê水泉；
箴言 8 29| Kā海定tio̍h界限；Hō͘水無pôaⁿ過伊ê命令；定tio̍h大地ê根基，我kap伊tī-teh。
箴言 8 30| hit時我tī-hia做師傅-頭；日日hō͘伊歡喜，常常tī伊面前快樂；
箴言 8 31| Tī thang khiā起ê地快樂；也kap世間人相kap歡喜。
箴言 8 32| Lín chiah-ê kiáⁿ，taⁿ tio̍h聽thàn我；因為執守我ê道路ê，就有福氣。
箴言 8 33| Tio̍h聽教示，就得tio̍h智慧，M̄-thang棄絕i。
箴言 8 34| 聽thàn我，日日tī我ê門口teh等，Tī我ê門khiā-邊thèng候ê，hit號人有福氣。
箴言 8 35| 因為chhē-tio̍h我ê，就chhē-tio̍h活命；也beh tùi耶和華得tio̍h恩惠。
箴言 8 36| 得罪我ê，是hāi家己ê性命；怨恨我ê，lóng是家己取死。
箴言 9 1| 智慧有起伊ê厝，有phah伊七支柱。
箴言 9 2| 有thâi伊ê cheng-siⁿ，有調和伊ê酒，有辦伊ê筵桌。
箴言 9 3| 差伊ê女婢出去，家己tī城內極高ê所在teh叫。
箴言 9 4| 講，見若戇直ê人，tio̍h oat來chia；Koh kā無知ê人講，
箴言 9 5| Lín來，食我ê餅，Lim我調和ê酒。
箴言 9 6| lín去-sak愚戇，就得tio̍h活，也tio̍h行光明ê路。
箴言 9 7| 歸正侮慢ê人，家己招凌辱，責備pháiⁿ人ê，家己取見笑。
箴言 9 8| M̄-thang責備侮慢ê人，驚了伊怨恨你；Tio̍h責備智慧ê人，伊beh疼你。
箴言 9 9| 教示智慧ê人，伊就益發有智慧，指示義人，伊就加添學問。
箴言 9 10| 敬畏耶和華是智慧ê根本，Bat hit位聖ê，就是聰明。
箴言 9 11| 因為tùi我，你ê日子beh khah-chōe，你ê年歲也ná beh加添。
箴言 9 12| 你若做智慧，就是為tio̍h本身做智慧；你若侮慢，就beh家己擔當。
箴言 9 13| 愚戇ê婦人人gâu嚷；伊是戇直，m̄-bat半項。
箴言 9 14| 伊坐tī伊家己ê門口，坐tī城內高地ê座位。
箴言 9 15| Ài叫過路ê人，就是直直行in ê路ê人，
箴言 9 16| 講，見若戇直ê人tio̍h oat來chia；Koh kā無知ê人講，
箴言 9 17| 偷iúⁿ來ê水是甜ê；偷食ê餅是有滋味ê。
箴言 9 18| 總是hit號人m̄知tī伊hia-ê是陰魂；伊ê人客tī陰府深ê所在。
箴言 10 1| 所羅門ê箴言。智慧ê kiáⁿ hō͘老父歡喜；愚戇ê kiáⁿ hō͘老母憂悶。
箴言 10 2| 不義ê錢lóng無利益；只有公義能救人脫離死無。
箴言 10 3| 耶和華無hō͘義人tú-tio̍h iau餓；pháiⁿ人所欣慕ê，伊無hō͘伊成。
箴言 10 4| 手pîn-tōaⁿ-ê，beh tú-tio̍h sòng-hiong；手kut-力-ê，beh得tio̍h好額。
箴言 10 5| 夏天積聚ê，是智慧ê kiáⁿ；收割ê時ài睏ê，是卸敗ê kiáⁿ。
箴言 10 6| 福氣臨到義人ê頭殼；強暴遮掩pháiⁿ人ê嘴。
箴言 10 7| 義人ê記念受o-ló；pháiⁿ人ê名的確臭。
箴言 10 8| 心內智慧ê，beh聽受命令，嘴講戇話ê，beh失敗。
箴言 10 9| 行正直路ê，行踏安穩；Thàn彎曲路ê，beh露現。
箴言 10 10| Nih目會意ê，hō͘人憂悶；嘴講戇話ê，beh失敗。
箴言 10 11| 義人ê嘴是活命ê水泉；強暴遮掩pháiⁿ人ê嘴。
箴言 10 12| 怨恨會惹起相爭；仁愛會遮蓋lóng總ê過失。
箴言 10 13| Tī明理ê人嘴內chhē-tio̍h智慧；無知ê人ê ka-chiah有柺á便便。
箴言 10 14| 智慧ê人積聚見識；戇人ê嘴beh快快失敗。
箴言 10 15| 好額人ê財物是伊堅固ê城；Sòng-hiong人ê欠缺是伊失敗ê因端。
箴言 10 16| 義人ê tio̍h磨致到活；pháiⁿ人所thàn-ê，致到有罪。
箴言 10 17| 聽受勸-ê，是行tī活命ê路；棄sak責備ê，就是行迷路。
箴言 10 18| Khǹg密伊ê怨恨ê，嘴講白賊；譭謗人ê，是戇人。
箴言 10 19| 厚話ê人bōe免有過失；約束嘴舌ê，是有智慧。
箴言 10 20| 義人ê舌，親像紋銀；pháiⁿ人ê心無甚麼價值。
箴言 10 21| 義人ê嘴培養chōe-chōe人；戇人因為無知來死。
箴言 10 22| 耶和華ê賜福，hō͘人好額；也無chham憂悶tī內面。
箴言 10 23| 愚戇ê人掠行pháiⁿ做kún笑；總是明理ê人掠智慧做歡喜。
箴言 10 24| pháiⁿ人所kiaⁿ-ê，beh臨到伊；義人所ài ê，beh得tio̍h允准。
箴言 10 25| 狂風一下過，pháiⁿ人歸tī無；義人是永遠ê地基。
箴言 10 26| 人差pîn-tōaⁿ ê人，是親像嘴齒tú-tio̍h醋，目睭tú-tio̍h火薰。
箴言 10 27| 敬畏耶和華，就加添日子；總是pháiⁿ人ê年歲beh減少。
箴言 10 28| 義人ê ǹg望是歡喜；pháiⁿ人ê欣慕是空空。
箴言 10 29| 耶和華ê路對tī正直ê人做衛所；對tī行pháiⁿ ê人做毀滅。
箴言 10 30| 義人永遠無移徙；pháiⁿ人bōe得tio̍h khiā起tī地上。
箴言 10 31| 義人ê嘴生出智慧；乖謬ê舌beh受割斷。
箴言 10 32| 義人ê嘴唇知thang hō͘人歡喜；pháiⁿ人ê嘴講乖謬ê話。
箴言 11 1| 詭詐ê天秤是耶和華所厭惡；公平ê鉈子是祂所歡喜。
箴言 11 2| 驕傲來，見笑亦來；總是智慧是kap謙卑ê人相kap tī-teh。
箴言 11 3| 正直ê人，伊ê真實beh引chhōa伊；奸詐ê人，伊ê乖僻beh敗壞伊。
箴言 11 4| 大受氣ê日，錢財無利益；只有公義ōe救人脫離死無。
箴言 11 5| 完全ê人ê義beh鋪平伊ê路；獨獨pháiⁿ人beh因為伊ê pháiⁿ跋倒。
箴言 11 6| 正直ê人ê義beh拯救伊；奸詐ê人beh hō͘ in ê pháiⁿ掠tio̍h。
箴言 11 7| Pháiⁿ人一下死，伊ê ǹg望beh無去；罪人所欣慕ê，也無去。
箴言 11 8| 義人得tio̍h脫離患難；有pháiⁿ人做伊ê替身。
箴言 11 9| 無敬虔ê人用嘴hāi厝邊；獨獨義人tùi知識得tio̍h救。
箴言 11 10| 義人興通，thong城歡喜；pháiⁿ人滅無，人lóng出歡喜ê聲。
箴言 11 11| 城因為正直ê人ê祝福就興起；總是因為pháiⁿ人ê嘴就chhia倒。
箴言 11 12| 藐視厝邊ê，是無知ê人；總是明理ê人靜靜無做聲。
箴言 11 13| 四界行，講人ê長短，漏洩祕密ê事；心誠實ê人khǹg密tāi-chì。
箴言 11 14| 無智慧ê指導，百姓就失敗；謀士chōe，就得tio̍h安穩。
箴言 11 15| Kā生份人做保認，beh大受刻虧；M̄-ài kā人答應ê，就得tio̍h安穩。
箴言 11 16| 好德行ê婦人人得tio̍h名聲；強猛ê ta-po͘人得tio̍h錢財。
箴言 11 17| 仁慈ê人利益家己ê性命；殘忍ê人害家己ê身軀。
箴言 11 18| Pháiⁿ人經營，得tio̍h虛假ê工錢；也義ê種子ê，得tio̍h實在ê效果。
箴言 11 19| 長長行義ê，beh得tio̍h活；追jip pháiⁿ tāi-ê，beh致到死；
箴言 11 20| 心內乖僻ê，是耶和華所厭惡；行tāi-chì完全ê，是祂所歡喜。
箴言 11 21| Pháiⁿ人手khan手，的確bōe免受刑罰；義人ê後裔beh得tio̍h拯救。
箴言 11 22| 婦人人súi，也無明理，親像金環掛tī豬ê鼻。
箴言 11 23| 義人所意愛ê，lóng是好；pháiⁿ人所ǹg望ê，結局是受氣。
箴言 11 24| 有人ná the̍h出，就ná加添；有人堅吝，就反tńg sòng-hiong。
箴言 11 25| Ài捨施ê，beh得tio̍h豐盛；潤澤人ê，beh得tio̍h潤澤。
箴言 11 26| Tún五穀m̄ thiò-ê，百姓beh咒詛伊；甘願thiò-出-ê，beh得tio̍h祝福。
箴言 11 27| 出力做好ê，beh得tio̍h恩惠；專務害人ê，害beh到伊ê身軀。
箴言 11 28| Óa靠家己ê錢財ê，beh跋倒；義人beh興旺，親像青翠ê樹葉。
箴言 11 29| 攪擾家己ê家ê，所接受ê是風；愚戇ê人beh做心內智慧ê人ê奴僕。
箴言 11 30| 義人所結ê果子是活命ê樹；智慧ê人得tio̍h人ê靈魂。
箴言 11 31| 看ah，義人tī世間受報應；何況pháiⁿ人kap有罪ê人ah？
箴言 12 1| 歡喜受教督ê，就是歡喜知識；怨恨責備ê，就是cheng-siⁿ。
箴言 12 2| 好人beh得tio̍h耶和華ê恩惠；設詭計ê人，伊beh定伊ê罪。
箴言 12 3| 人bōe會tùi pháiⁿ來建立；義人ê根本永bōe搖動。
箴言 12 4| 才德ê婦人人是丈夫ê冕旒；卸敗ê婦人人hō͘丈夫親像骨朽爛。
箴言 12 5| 義人ê念頭是公平；pháiⁿ人ê計謀是詭詐。
箴言 12 6| pháiⁿ人ê話是當等beh害人；正直ê人ê嘴，beh救伊。
箴言 12 7| pháiⁿ人倒壞歸tī無；義人ê家beh khiā在。
箴言 12 8| 人beh照伊ê智慧得tio̍h o-ló；心內乖謬ê，beh受藐視。
箴言 12 9| 受人看輕ê，iáu-kú有奴僕ê，khah贏家己尊大，也欠缺米糧ê。
箴言 12 10| 義人關心伊ê cheng-siⁿ ê活命；pháiⁿ人ê憐憫也是殘忍。
箴言 12 11| 種作伊ê田園ê，beh有米糧夠額，交陪無hē-lo̍h ê人是無知。
箴言 12 12| pháiⁿ人欣慕不義ê人ê羅網；義人ê根頭生出果子。
箴言 12 13| 嘴唇ê過失是pháiⁿ ê羅網；獨獨義人beh脫離患難。
箴言 12 14| 人因為嘴所結ê果子beh得tio̍h福氣滿滿；人照伊ê手所做ê，beh得tio̍h報應。
箴言 12 15| 戇人看家己ê路做正直；獨獨智慧ê人聽人苦勸。
箴言 12 16| 戇人ê m̄願liâm-piⁿ顯出；通達ê人khǹg密見笑。
箴言 12 17| 講實話ê，顯明公義；Lām-sám干證ê，顯出詭譎。
箴言 12 18| 講話躁性ê，親像刀ê鑿人；智慧ê人ê舌能醫好人。
箴言 12 19| 誠實ê嘴永遠堅固；白賊ê舌不過tiap-á久。
箴言 12 20| 圖謀pháiⁿ-tāi-ê，心存詭詐；勸人和好ê，beh得tio̍h歡喜。
箴言 12 21| 義人無tú-tio̍h知-hāi；pháiⁿ人tú-tio̍h災禍滿滿。
箴言 12 22| 白賊ê嘴唇是耶和華所厭惡；行tāi-chì誠實ê，是伊所歡喜。
箴言 12 23| 通達ê人隱khǹg知識；戇人ê心顯出愚戇；
箴言 12 24| 慇勤ê人伊ê手beh掌權；Pîn-tōaⁿ ê人beh做人ê苦工。
箴言 12 25| 人ê心掛慮，hō͘伊餒志；一句好話，hō͘伊歡喜。
箴言 12 26| 義人引chhōa伊ê厝邊；pháiⁿ人ê路hō͘人失迷。
箴言 12 27| Pîn-tōaⁿ ê人無pek phah獵所得tio̍h-ê；慇勤ê人得tio̍h人寶貴ê財物。
箴言 12 28| Tī公義ê路有活命；伊ê路徑並無死無。
箴言 13 1| 智慧ê kiáⁿ聽老父ê教督；侮慢ê人m̄聽責備。
箴言 13 2| 人因為嘴所結ê果子beh享受福氣；奸詐ê人beh tú-tio̍h強暴。
箴言 13 3| 約束嘴舌ê，保全伊ê活命；隨便開嘴ê，致到敗無。
箴言 13 4| Pîn-tōaⁿ人ê心欣慕，也無所得tio̍h；慇勤ê人beh得tio̍h心滿意足。
箴言 13 5| 義人厭賤白賊話；pháiⁿ人有臭名koh見笑。
箴言 13 6| 公義保護行正直-ê；邪惡敗壞犯罪ê人。
箴言 13 7| 有人家己裝做好額，也無半項；有人家己裝做sòng-hiong，實在有chōe-chōe財物。
箴言 13 8| 人ê錢財thang贖回伊ê活命；但是sòng-hiong人無聽人ê háng-hoah。
箴言 13 9| 義人ê光beh明亮；pháiⁿ人ê燈beh熄。
箴言 13 10| 驕傲kan-ta起相爭；相kap參詳ê，就有智慧。
箴言 13 11| M̄是tùi tio̍h磨來得tio̍h ê錢會消無；流汗來積聚ê，beh ná加添。
箴言 13 12| 所ǹg望ê 延chhiân久，就致到心痛疼；所意愛ê一下到，就是活命ê樹。
箴言 13 13| 藐視道理ê，家己取滅無；敬畏誡命ê beh得tio̍h報賞。
箴言 13 14| 智慧ê人ê法度是活命ê水泉，能hō͘人離開死無ê羅網。
箴言 13 15| 善良ê聰明hō͘人得tio̍h恩典；奸詐ê人ê路是khâm-khia̍t。
箴言 13 16| 通達ê人lóng用智慧行tāi-chì；獨獨戇人報揚戇事。
箴言 13 17| Pháiⁿ ê使者陷落tī災厄；忠信ê欽差能hō͘人康健。
箴言 13 18| 棄絕教督ê，beh tú-tio̍h sòng-hiong kap凌辱；願受責備ê，beh得tio̍h榮光。
箴言 13 19| 所-ài-ê得tio̍h成，心就歡喜；離開pháiⁿ-tāi是戇人所厭惡。
箴言 13 20| Kap智慧ê人相kap行會成做智慧；Kap愚戇ê人做伴會受損傷。
箴言 13 21| 災厄beh追jip pháiⁿ人；但是義ê人beh得tio̍h報賞。
箴言 13 22| 好人留產業hō͘ kiáⁿ孫；pháiⁿ人所積聚ê錢財歸tī義人。
箴言 13 23| Sòng-hiong人種作得tio̍h chōe-chōe米糧；也有因為不義來tú-tio̍h滅無ê。
箴言 13 24| M̄甘用箠ê是怨恨伊ê kiáⁿ；若是疼伊ê，就照時責督伊。
箴言 13 25| 義人得tio̍h食hō͘伊ê心滿足；pháiⁿ人ê腹肚的確iau。
箴言 14 1| 智慧ê婦人人ta̍k-ê建立伊ê家；戇ê婦人人親手húi i。
箴言 14 2| 照正直來行ê人敬畏耶和華；獨獨行tāi-chì橫逆-ê是藐視I。
箴言 14 3| 戇人ê嘴內有驕傲ê柺；獨獨智慧ê人ê嘴唇beh保惜本身。
箴言 14 4| Ke若無牛，牛-tiâu就空空；土產chōe-chōe是對tī牛ê力。
箴言 14 5| 真實ê干證無講白賊；Ké ê干證講白賊ōe。
箴言 14 6| 侮慢ê人chhē智慧，也chhē無-tio̍h；聰明ê人快快得tio̍h知-bat。
箴言 14 7| 行到戇人ê面前，就能看見伊ê嘴唇無知識。
箴言 14 8| 通達ê人ê智慧在tī明白伊ê路；戇人ê戇就是詭詐。
箴言 14 9| 戇人掠犯罪做kún笑；正直ê人ê中間有和平。
箴言 14 10| 心會知家己ê艱苦；外人無份伊ê歡喜。
箴言 14 11| pháiⁿ人ê厝beh倒壞；正直ê人ê布棚beh興旺。
箴言 14 12| 有一條路，人看做正直；到尾成做死無ê路。
箴言 14 13| 人teh笑ê時，心也有憂悶；快樂ê結局變做悲傷。
箴言 14 14| 心悖逆ê人beh對伊ê所行來滿足；好人也beh tùi伊本身來滿足。
箴言 14 15| 戇直ê人無一句話m̄信；通達ê人ta̍k-pō͘謹慎。
箴言 14 16| 智慧ê人驚惶，koh離開pháiⁿ-tāi；戇ê人放肆，家己óa靠。
箴言 14 17| 快受氣-ê，行tāi-chì愚戇；計謀pháiⁿ-ê，beh tú-tio̍h怨恨。
箴言 14 18| 戇直ê人承接愚戇做業；通達ê人得tio̍h知-bat做冕旒。
箴言 14 19| pháiⁿ人仆tī好人ê面前；罪人仆tī義人ê門口。
箴言 14 20| Sòng-hiong人連厝邊也怨恨伊；好額人朋友真chōe。
箴言 14 21| 看輕厝邊ê，chit號人有罪；憐憫sòng-hiong ê，hit號人有福氣。
箴言 14 22| 計謀pháiⁿ ê，kiám無入迷路mah？計謀好ê，beh得tio̍h憐憫kap誠實。
箴言 14 23| 百般ê tio̍h磨lóng有利益；嘴唇講chōe-chōe ōe就致到sòng-hiong。
箴言 14 24| 智慧ê人ê錢財做in ê冕旒；戇人ê戇到尾是戇。
箴言 14 25| 真實ê干證救人ê性命；講白賊ê，是詭詐。
箴言 14 26| 敬畏耶和華有堅固ê óa靠；伊ê kiáⁿ兒有逃閃ê所在。
箴言 14 27| 敬畏耶和華就是活命ê chùi-chôaⁿ，Ōe hō͘人離開死無ê羅網。
箴言 14 28| 國王ê榮光在tī百姓ê chōe；人君衰敗在tī百姓ê少。
箴言 14 29| 無快快受氣-ê，大大有聰明；躁性-ê大顯出愚戇。
箴言 14 30| 心內安靜是肉體ê活命；怨妒是骨內ê朽爛。
箴言 14 31| Khek-po̍k sòng-hiong-ê，是褻瀆創造伊ê主；憐憫欠-khek-ê，是尊敬主。
箴言 14 32| pháiⁿ人tī伊所行ê pháiⁿ beh tú-tio̍h chhia倒；義人到死有ǹg望。
箴言 14 33| 智慧安然tiàm tī聰明ê人ê心；戇人ê腹內beh露現。
箴言 14 34| 公義hō͘邦國升高；見有罪惡ê百姓受凌辱。
箴言 14 35| 用智慧行tāi-chì ê差用得tio̍h王ê恩惠；獨獨sià-敗-ê，ōe tú-tio̍h伊受氣。
箴言 15 1| 溫和ê應答ōe hō͘受氣soah；講話sò-pō ōe激起受氣。
箴言 15 2| 智慧ê人ê舌gâu講知識；戇人ê嘴吐出愚戇。
箴言 15 3| 耶和華ê目睭ta̍k所在tī-teh；好pháiⁿ lóng teh鑑察。
箴言 15 4| 純良ê舌是活命ê樹；若有koāi-biū-ê，就會損傷心神。
箴言 15 5| 戇人看輕老父ê教督；願受責備-ê，得tio̍h見識。
箴言 15 6| 義人ê厝內有chōe-chōe財寶；pháiⁿ人sò͘-thàn-ê，是做伊ê陷害。
箴言 15 7| 智慧ê人ê嘴唇報揚知識；戇人ê心lóng無án-ni。
箴言 15 8| pháiⁿ人獻祭是耶和華所厭惡；正直ê人祈禱是伊所歡喜。
箴言 15 9| pháiⁿ人ê路是耶和華所厭惡；獨獨追jip公義-ê，就得I疼。
箴言 15 10| 放sak正路-ê，beh受重重ê責罰；怨恨責備-ê，beh致到死無。
箴言 15 11| 陰府kap滅無lóng tī耶和華ê目睭前；何況世間人ê心ah？
箴言 15 12| 侮慢ê人m̄-ài受責備，也無beh就近智慧ê人。
箴言 15 13| 快樂ê心ōe hō͘面笑笑；心若憂悶，ōe損傷心神。
箴言 15 14| 聰明ê人ê心chhē知識；戇人ê嘴一味好愚戇。
箴言 15 15| 困苦ê人ê日子lóng有災厄；心快樂ê人筵席無斷。
箴言 15 16| 好額也有掛慮；m̄值tio̍h sòng-hiong來敬畏耶和華。
箴言 15 17| 食菜蔬，大家相疼，Iâ-kè食肥ê牛á，大家相怨恨。
箴言 15 18| Pháiⁿ聖-tē ê人惹-khí冤家；無快快受氣ê人會hō͘相爭soah。
箴言 15 19| Pìn-tōaⁿ ê人ê路是親像刺phè ê籬笆；正直ê人ê路成做大路。
箴言 15 20| 智慧ê kiáⁿ hō͘老父歡喜；戇人看輕伊ê老母。
箴言 15 21| 無知ê人掠愚戇做歡喜；明理ê人照正直來行。
箴言 15 22| 無相kap參詳，所計謀ōe失敗；謀士chōe-chōe，所計謀ōe成。
箴言 15 23| 人ê嘴應答合宜，就會歡喜；合-時ê會好到怎樣！
箴言 15 24| 智慧ê人有活命ê路來上去，得tio̍h離開tī下底ê陰府。
箴言 15 25| 耶和華beh拆毀驕傲ê人ê厝，Beh安定寡婦ê地界。
箴言 15 26| Pháiⁿ ê計謀是耶和華所厭惡；但是好ê話是清潔。
箴言 15 27| 貪財-ê，陷害家己ê家，怨恨pò͘賂ê，得tio̍h活。
箴言 15 28| 義人ê心想-了chiah ìn；pháiⁿ人ê嘴吐出pháiⁿ-tāi。
箴言 15 29| 耶和華離開pháiⁿ人遠遠；總是I聽義人ê祈禱。
箴言 15 30| 目睭ê光明hō͘心歡喜；好消息ōe潤澤kut。
箴言 15 31| 聽thàn活命ê責備ê，Beh khiā起tī智慧ê人ê中間。
箴言 15 32| M̄聽警戒-ê，是看輕家己；總是聽thàn責備-ê，就得tio̍h見識。
箴言 15 33| 敬畏耶和華是智慧ê教示；謙卑就是榮光ê事先。
箴言 16 1| 心ê計謀在tī人，舌ê應答是tùi耶和華。
箴言 16 2| 人一切ê所行家己看做清氣，獨獨耶和華測度人ê心。
箴言 16 3| 你所做ê lóng tio̍h交託耶和華；你所計謀ê就會穩當。
箴言 16 4| 耶和華所造-ê lóng合伊ê路用；連pháiⁿ人也合tī災厄ê日。
箴言 16 5| 見若心驕傲-ê是耶和華所厭惡，雖然手khan手也bōe免受刑罰。
箴言 16 6| Tùi憐憫kap誠實，罪過得tio̍h贖回；Tùi敬畏耶和華就離開pháiⁿ-tāi。
箴言 16 7| 人ê所行若hō͘耶和華歡喜，連伊ê對敵耶和華也hō͘ in kap伊和。
箴言 16 8| Chōe-chōe錢也無義，m̄值tio̍h少少錢koh有公義。
箴言 16 9| 人ê心計畫伊ê路，獨獨耶和華定tio̍h伊ê腳步。
箴言 16 10| 王ê嘴內有神ê話，審判ê時伊ê嘴就無chha-chhok。
箴言 16 11| 公道ê天秤kap秤，lóng屬耶和華，袋á內一切ê鉈子lóng是伊所定tio̍h。
箴言 16 12| 做pháiⁿ是王所厭惡，因為座位是tùi公義來堅固。
箴言 16 13| 公義ê嘴唇是王所歡喜，講話正直ê是王所疼。
箴言 16 14| 王ê大受氣親像hō͘人死ê使者，獨獨智慧ê人會hō͘伊soah。
箴言 16 15| 王ê面色ê光hō͘人有活命，王ê恩典親像春雨ê雲。
箴言 16 16| 得tio̍h智慧比得tio̍h金加jōa好；揀tio̍h聰明比得tio̍h銀iáu khah好。
箴言 16 17| 正直ê人ê大路是離開pháiⁿ；謹慎守伊ê路ê，是保全伊ê性命。
箴言 16 18| 驕傲是失敗ê事先；自高ê心就是跋倒ê事先。
箴言 16 19| 心謙卑kap sòng-hiong人相kap tòa，贏過kap驕傲ê人相kap分所搶ê物。
箴言 16 20| 致意tī道理-ê beh得tio̍h利益，óa靠耶和華ê有福氣。
箴言 16 21| 心智慧-ê稱做通達；好口才ōe加添人ê學問。
箴言 16 22| 人有明理就有活命ê水泉；戇人ê責罰就是伊ê戇。
箴言 16 23| 智慧ê人ê心教示伊ê嘴；Koh kā伊ê嘴唇加添學問。
箴言 16 24| 婉轉ê話親像蜜房；心知甜hō͘骨爽快。
箴言 16 25| 有一條路人看做正直；到尾成做死無ê路。
箴言 16 26| 腹肚iau是勉勵做工ê人做工；因為伊ê口腹逼伊。
箴言 16 27| 無路用ê人圖謀損害；伊ê嘴唇親像有火teh燒。
箴言 16 28| 乖僻ê人四界起相爭，學話ê人hō͘親密ê朋友冷淡。
箴言 16 29| 強暴ê人引誘厝邊，chhōa伊行m̄好ê路。
箴言 16 30| Ba̍k-就放-khoeh teh圖謀乖僻，嘴唇合óa來成hit-ê pháiⁿ事。
箴言 16 31| 白頭毛是súi ê冕旒，Tī義ê路能chhē-tio̍h。
箴言 16 32| 無快快受氣贏過勇士，管轄家己ê心ê贏過取tio̍h城ê。
箴言 16 33| Liam-khau在tī人，定tio̍h tāi-chì lóng tùi耶和華。
箴言 17 1| 筵席滿-厝也有相爭，m̄值tio̍h一塊-á餅-koaⁿ koh有安靜。
箴言 17 2| 奴僕gâu辦tāi-chì beh管轄卸敗ê kiáⁿ；Koh tī兄弟ê中間相kap分家伙。
箴言 17 3| Khe-á是beh鍛鍊銀，爐是beh鍛鍊金；獨獨耶和華鍛鍊人ê心。
箴言 17 4| 行pháiⁿ-ê留心聽奸詐ê話，講白賊ê注意聽邪惡ê言語。
箴言 17 5| 恥笑sòng-hiong人-ê是凌辱創造伊ê主；歡喜人tú-tio̍h災厄 ê bōe免得受刑罰。
箴言 17 6| kiáⁿ孫是老人ê冕旒，老父是kiáⁿ兒ê榮光。
箴言 17 7| 戇人講大話是無合，何況有道德ê人講白賊ah。
箴言 17 8| pò͘賂ê物tī受tio̍h ê人看做寶石，無論ǹg toh落一方面lóng興通。
箴言 17 9| 遮掩人ê過失ê是憶tio̍h仁愛，Tāi-chì ta̍uh-ta̍uh念ê，hō͘親密ê朋友冷淡。
箴言 17 10| 明理ê人一下受責備就入伊ê心，贏過phah戇人一百下。
箴言 17 11| Pháiⁿ人專務反叛，所以beh差殘忍ê使者去攻擊伊。
箴言 17 12| 寧可tú-tio̍h失落kiáⁿ ê熊母，M̄-thang tú-tio̍h戇人ê愚圖惡。
箴言 17 13| 用pháiⁿ報好ê，災厄無離開伊ê家。
箴言 17 14| 相爭ê起頭親像水破隙；所以tī到鬧ê事先tio̍h hō͘冤家soah。
箴言 17 15| 擬定pháiⁿ人做義，定義人做有罪ê，Chit兩項lóng是耶和華所厭惡。
箴言 17 16| 戇人既然無明理，啥事有錢the̍h tī手裡買智慧？
箴言 17 17| 朋友時常相親愛，兄弟ê出世為tio̍h救患難。
箴言 17 18| Tī厝邊ê面前答應做保認，hit號人就是戇人。
箴言 17 19| Ài相爭ê人是ài犯罪；門-hō͘ chhòng高ê人是家己取敗壞。
箴言 17 20| 心乖僻ê無thang chhē-tio̍h福氣；舌péng來péng去ê陷落tī患難。
箴言 17 21| 生戇kiáⁿ是家己ê憂悶，戇人ê父lóng無thang歡喜。
箴言 17 22| 歡喜ê心是好藥，憂傷ê心神hō͘骨枯焦。
箴言 17 23| pháiⁿ人暗靜受pò͘賂，Beh hō͘案件péng-lìn-tńg。
箴言 17 24| 智慧是tī明理ê人ê面前，戇人ê目睭看tī地ê極頭。
箴言 17 25| 愚戇ê kiáⁿ hō͘老父煩惱，Hō͘老母憂苦。
箴言 17 26| 刑罰義ê人是m̄好，Phah秉公ê官府也是án-ni。
箴言 17 27| 言語少-ê有知識，性情hāi-在-ê有聰明。
箴言 17 28| 戇ê人若靜靜也算做智慧；嘴-密-ê也算做聰明。
箴言 18 1| 家己分別ê是求伊所意愛，Koh痛恨一切真ê智慧。
箴言 18 2| 戇人無歡喜明理，獨獨ài顯明伊ê心意。
箴言 18 3| pháiⁿ人來，藐視也tè伊來；見笑到，凌辱kap伊到。
箴言 18 4| 人嘴內ê話親像深ê水，智慧ê水泉親像teh流ê溪水。
箴言 18 5| 體貼pháiⁿ人ê情面，判斷來冤枉義人，lóng是m̄好。
箴言 18 6| 戇人開嘴就起冤家，伊ê嘴是叫人phah。
箴言 18 7| 戇人ê嘴是伊ê敗無，伊ê嘴唇是伊ê靈魂ê羅網。
箴言 18 8| 學-ōe ê人ê言語親像好食ê物，深入人ê腹內。
箴言 18 9| 做工sǹg-hēng ê，Kap殘害ê做兄弟。
箴言 18 10| 耶和華ê名是堅固ê台，義ê人走入-去，就得tio̍h安穩。
箴言 18 11| 好額人ê財物是伊堅固ê城，照伊phah算是親像高ê牆。
箴言 18 12| 敗壞ê事先人ê心是驕傲，尊貴ê頭前是謙卑。
箴言 18 13| Bē聽ê事先就應，就是伊ê戇kap凌辱。
箴言 18 14| 人ê心神ōe忍受伊ê病痛；心神受傷，是誰 ōe當得起ah？
箴言 18 15| 聰明ê人ê心得tio̍h知bat，智慧人ê耳孔求知bat。
箴言 18 16| 禮物是替人開路，chhōa伊到大人ê面前。
箴言 18 17| 事先辯論ê親像有義理，獨獨厝邊來就查察伊。
箴言 18 18| 抽籤ōe hō͘冤家soah，也會排解tī有勢力ê人ê中間。
箴言 18 19| 受刻虧ê兄弟beh得tio̍h伊koh和，比取堅固ê城khah-oh；chit號ê相爭親像營寨ê門栱。
箴言 18 20| 人講話ê效果ōe hō͘伊ê腹肚充滿，伊ê嘴唇所出ê，beh hō͘伊飽足。
箴言 18 21| 生死ê權在tī嘴舌；疼-伊ê beh食伊ê果子。
箴言 18 22| 得tio̍h bó͘ ê就是得tio̍h福氣，也是得tio̍h耶和華ê恩惠。
箴言 18 23| Sòng-hiong人懇切來求，好額人pháiⁿ聲sàu來應。
箴言 18 24| Chōe-chōe朋友ê，家己取敗無，有一個知己ê比兄弟khah親。
箴言 19 1| Sòng-hiong來行正直ê，贏過講乖謬koh愚戇ê。
箴言 19 2| 心無知bat是m̄好；腳緊走ê，bōe免得犯罪。
箴言 19 3| 人因為愚戇來敗壞伊ê路，伊ê心就棄嫌上帝。
箴言 19 4| 好額就加添chōe-chōe朋友，Sòng-hiong就朋友kap伊離別。
箴言 19 5| Lām-sám干證ê人bōe免得受刑罰；講白賊bōe能逃脫刑罰。
箴言 19 6| 大-liōng ê人chōe-chōe人對伊求恩；送-物-ê，人人做伊ê朋友。
箴言 19 7| Sòng-hiong人伊ê兄弟lóng怨恨伊，何況伊ê朋友koh khah離開伊；Jip beh kap in講話，in已經無tī-teh。
箴言 19 8| 得tio̍h智慧ê，疼惜伊ê靈魂，保守明理ê，beh得tio̍h福氣。
箴言 19 9| Lām-sám干證ê，bōe免得受刑罰；講白賊ê，beh tú-tio̍h滅無。
箴言 19 10| 戇人享受宴樂，是無合宜；何況奴僕管轄貴族ah？
箴言 19 11| 人有見識就無快快受氣；赦免人ê過失就是伊ê榮光。
箴言 19 12| 王ê大受氣親像獅hm̄-hm̄-哮；伊ê恩典親像草頂ê露水。
箴言 19 13| 戇ê kiáⁿ是老父ê災厄；Bó͘ ê吵鬧親像雨水chha̍uh-chha̍uh滴。
箴言 19 14| 厝宅財產是祖公所留ê，獨獨gâu ê bó͘是耶和華所賜ê。
箴言 19 15| 懶惰 hō͘人睏重眠，Pîn-tōaⁿ ê人beh tú-tio̍h iau餓。
箴言 19 16| 守誡命ê，是守靈魂，無細膩伊ê所行ê，beh致到死無。
箴言 19 17| 憐憫sòng-hiong人ê，就是借hō͘耶和華；伊beh照伊所行ê好事來還伊。
箴言 19 18| 趁iáu有ǹg望，tio̍h教督你ê kiáⁿ，你m̄-thang有意思beh hō͘伊死。
箴言 19 19| 大受氣ê人的確tio̍h受刑罰，你若救伊tio̍h koh加一pái。
箴言 19 20| 你tio̍h聽苦勸受教示，hō͘你到尾有智慧。
箴言 19 21| 人心內有chōe-chōe計謀，獨獨耶和華ê旨意chiah會穩當。
箴言 19 22| 人所意愛是伊仁慈ê量，Sòng-hiong人比講白賊khah好。
箴言 19 23| 敬畏耶和華就會得tio̍h活命；伊beh安居飽足無tú-tio̍h災厄。
箴言 19 24| Pîn-tōaⁿ ê人伸手tī盤裡，也m̄肯the̍h到嘴。
箴言 19 25| Phah侮慢ê人，戇直ê beh醒悟；責備明理ê人，伊就khah知bat。
箴言 19 26| Pháiⁿ款待老父革逐老母ê，是卸敗致到凌辱ê kiáⁿ。
箴言 19 27| 我ê kiáⁿ ah，人若教示你去-sak知識ê話，你決斷m̄-thang聽。
箴言 19 28| 做無-影跡ê干證戲弄公平，pháiⁿ人吞-落罪惡。
箴言 19 29| 刑罰是為tio̍h侮慢ê人設；鞭phah也是為tio̍h戇人ê ka-chiah。
箴言 20 1| 酒是致到侮慢ê，厚酒致到喧嘩，見若因為伊來錯誤ê，是無智慧。
箴言 20 2| 王ê威風親像sai hm̄-hm̄-哮，惹i受氣ê，是hāi家己ê性命。
箴言 20 3| 離開相爭hit號人有榮光，獨獨戇人ài冤家。
箴言 20 4| Pîn-tōaⁿ ê人tī冬天ê時無beh種作，到收割ê時i求乞，也bōe得tio̍h。
箴言 20 5| 人心內ê計謀是親像深ê水，獨獨明理ê人chiah會kā伊chhiû-出來。
箴言 20 6| 講起家己ê仁慈-ê真chōe；但是忠信ê人真oh得tio̍h。
箴言 20 7| 照正直來行ê義人，伊ê後裔有福氣。
箴言 20 8| 王坐tī審判ê位，用伊ê目睭趕散lóng總ê pháiⁿ。
箴言 20 9| Chī-chūi ōe講，我已經清氣我ê心，我ê罪已經洗除？
箴言 20 10| Tô-chí無同，真，táu無同，lóng是耶和華所厭惡。
箴言 20 11| 連gín-ná tī所做ê，也顯明伊ê本性；伊所行-ê或是聖潔á正直。
箴言 20 12| Ōe聽ê耳孔，ōe看ê目睭，Nn̄g-項lóng是耶和華所做ê。
箴言 20 13| 莫得tham-bîn，免致到sòng-hiong；thí開你ê目睭，chiah有夠額ê米糧。
箴言 20 14| 買物ê，講，m̄好，m̄好；到bóe-去了家己誇口。
箴言 20 15| 有kim也有寶石chōe-chōe，總是有知識ê嘴唇，就成做貴氣ê tin-pó。
箴言 20 16| 為tio̍h生份人tam-pó tio̍h the̍h hit人ê衫，替外人做保認，hit-ê人tio̍h擔當責成。
箴言 20 17| 用瞞騙來得tio̍h食物，人掠做滋味，總是後來伊ê嘴滿滿是soa。
箴言 20 18| Tùi參詳ta̍k項ê計畫得tio̍h成；你beh交戰tio̍h用好ê計策。
箴言 20 19| 四界行，講人ê長短，漏洩祕密ê事；厚-ōe ê，m̄-thang kap伊結交。
箴言 20 20| 咒詛老父á老母ê，伊ê燈beh hoa tī極烏暗ê中間。
箴言 20 21| 起頭緊緊得tio̍h ê產業，路尾m̄是做伊ê福氣。
箴言 20 22| 你莫得講，我beh報應pháiⁿ，Tio̍h thèng候耶和華，伊beh救你。
箴言 20 23| Tô-chí無相同是耶和華所厭惡，Ké ê天秤也是m̄好。
箴言 20 24| 人ê腳步是tùi耶和華定tio̍h；人kiám會知伊ê路mah？
箴言 20 25| 人隨便講，這是聖物；下願了，chiah查問，這是做伊ê羅網。
箴言 20 26| 智慧ê王poah-sòaⁿ pháiⁿ人，Hō͘車輪忍i。
箴言 20 27| 人ê心神是耶和華ê燈，鑑察人ê心腹。
箴言 20 28| 仁慈kap真實保全國王；伊ê座位也因為仁慈來堅固。
箴言 20 29| 勇健是少年人ê榮光；白-頭毛就是老人ê體面。
箴言 20 30| 用鞭phah傷除去人ê罪惡；Phah ōe入人ê心腹。
箴言 21 1| 王ê心tī耶和華ê手中；親像水溝，照祂ê所ài破hō͘伊流。
箴言 21 2| 人ê所行家己看做正直，獨獨耶和華測度人ê心。
箴言 21 3| 行義秉公，是pí獻祭koh khah得tio̍h耶和華接納。
箴言 21 4| 目高心驕，以及pháiⁿ人ê燈lóng是罪。
箴言 21 5| 慇勤計畫ê得tio̍h昌盛；獨獨躁性ê話致到欠缺。
箴言 21 6| 用詭詐ê舌來得tio̍h錢ê，是親像吹來吹去ê浮雲，家己取死。
箴言 21 7| Pháiⁿ人ê強暴beh掃除家己；因為in m̄肯行公平。
箴言 21 8| 沉溺tī罪惡ê，伊ê路是真彎oat；總是清潔ê人，伊ê所行是正直。
箴言 21 9| 寧可tiàm tī厝頂ê角頭，莫得kap吵鬧ê婦人人相kap tòa tī寬闊ê厝。
箴言 21 10| pháiⁿ人ê心ài人pháiⁿ；伊ê目睭並無可憐伊ê厝邊。
箴言 21 11| 侮慢ê人受刑罰，戇直ê人就得tio̍h智慧；智慧ê人受教示，就得tio̍h知bat。
箴言 21 12| 義人忖度pháiⁿ人ê家，知pháiⁿ人會chhia倒到滅無。
箴言 21 13| 塞密耳孔m̄聽sòng-hiong人哀求ê，伊將來求叫也無得tio̍h聽。
箴言 21 14| 暗靜送物遏止受氣；胸前ê禮物能soah大受氣。
箴言 21 15| 秉公行義對好人做歡喜；對tī pháiⁿ人做敗壞。
箴言 21 16| 離開明理ê路ê，hit-ê人tiàm tī陰魂ê會中。
箴言 21 17| Ài奢侈ê beh致到sòng-hiong；好酒kap油ê bōe能好額。
箴言 21 18| Pháiⁿ人做義人贖回ê價錢；奸詐ê人做正直人ê替身。
箴言 21 19| 寧可tiàm tī曠野，M̄-thang kap吵鬧厚khôe ê婦人人相kap tòa。
箴言 21 20| 智慧ê人厝內有貴氣ê寶物kap油；戇人就耍了了。
箴言 21 21| 追chhē公義kap仁慈ê，就chhē-tio̍h活命kap公義kap榮顯。
箴言 21 22| 智慧ê人peh上勇士ê城，敗壞伊所óa靠ê勢力。
箴言 21 23| 保守伊ê嘴kap舌ê，就保守伊ê神魂免受災害。
箴言 21 24| 驕傲自高ê人名叫侮慢，伊用驕傲猖狂做tāi-chì。
箴言 21 25| Pîn-tōaⁿ ê人beh tùi貪慾來死；因為伊ê手m̄肯做工。
箴言 21 26| 有人thong日貪慾不知足；但是義ê人捨施lóng無堅吝。
箴言 21 27| Pháiⁿ人ê祭獻是可惡ê；何況伊存pháiⁿ意思來獻ah？
箴言 21 28| Lām-sám干證ê人beh滅無；獨獨親耳聽來講ê，無人會辯倒伊。
箴言 21 29| pháiⁿ人面皮厚；但是正直ê人謹慎伊ê所行。
箴言 21 30| 無hit號智慧聰明計畫，Thang抵敵耶和華。
箴言 21 31| 馬是為tio̍h交戰ê日來備辦ê；總是得勝是tùi耶和華。
箴言 22 1| 好名聲khah贏-kè大發財；恩惠khah好金銀。
箴言 22 2| 好額sòng-hiong相往來；lóng是耶和華所創造。
箴言 22 3| 通達ê人看見災厄就閃bih；戇直ê人進前去受災害。
箴言 22 4| 謙卑敬畏耶和華ê報賞，就是好額，尊貴，活命。
箴言 22 5| 乖僻ê人ê路，有刺phè kap羅網；保守伊ê靈魂ê，就離開伊遠遠。
箴言 22 6| 教養 gín-ná tio̍h用合宜ê法，就伊到-老也無歪chhoa̍h。
箴言 22 7| 好額ê管轄sòng-hiong人；欠債ê做債主ê差用。
箴言 22 8| 栽種罪惡ê，beh收災厄；伊受氣ê柺beh廢除。
箴言 22 9| 好心ê人beh得tio̍h福氣；因為將伊ê米糧分hō͘ sòng-hiong人。
箴言 22 10| 趕出侮慢ê人就無相爭；冤家kap凌辱也beh soah。
箴言 22 11| Ài清氣心肝ê人，因為伊講恩典ê話，王 beh做伊ê朋友。
箴言 22 12| 耶和華ê目睭看顧聰明ê人；總是祂敗壞講奸詐ê人ê言語。
箴言 22 13| Pîn-tōaⁿ ê人講，有獅tī外面，我tī街路裡beh受害死。
箴言 22 14| 淫婦ê嘴是深坑；耶和華所厭惡ê beh跋落tī hit內面。
箴言 22 15| 愚戇縛纏tī gín-ná ê心內；但是教督ê柺á趕伊離開遠遠。
箴言 22 16| 欺負sòng-hiong人，來利益家己，Koh送禮物hō͘好額人-ê，lóng致到欠缺。
箴言 22 17| 你tio̍h àⁿ耳孔聽智慧ê人ê話；專心tī我ê知識。
箴言 22 18| 若存tī你ê心，吊tī你ê嘴唇，這就是好。
箴言 22 19| 我今á日tiâu-tî用這指示你，為tio̍h beh hō͘你óa靠耶和華。
箴言 22 20| 計畫kap知bat ê好事，我kiám無寫hō͘你mah？
箴言 22 21| Hō͘你知真理ê話ê確實；hō͘你thang用真ê話回復差你ê。
箴言 22 22| M̄-thang搶劫sòng-hiong人ê物，因為伊sòng-hiong；也m̄-thang tī城門口欺負困苦ê人。
箴言 22 23| 因為耶和華beh替伊伸冤；搶奪in ê，耶和華beh搶奪hiah-ê人ê性命。
箴言 22 24| 快受氣ê人，m̄-thang kap伊交陪；大受氣ê人，莫得kap伊往來。
箴言 22 25| 驚了你學伊ê所行，家己陷落tī羅網。
箴言 22 26| 你m̄-thang做hit號kā人答應ê，á是kā欠-錢-ê做保認。
箴言 22 27| 你若無thang還，驚了人會來giâ你teh睏ê眠床。
箴言 22 28| 早時你ê祖公所立ê地界，你m̄-thang遷徙。
箴言 22 29| 你有看見人慇勤辦tāi-chì ê無？伊beh khiā tī王ê面前，無beh khiā tī下賤ê人ê面前。
箴言 23 1| 你若kap官長坐桌，Tio̍h注意hit-ê tī你面前ê；
箴言 23 2| 你若是貪食ê人，就tio̍h用刀hē tī嚨喉。
箴言 23 3| M̄-thang tham伊ê好食物；因為是phiàn-人ê食物。
箴言 23 4| M̄-thang拖磨來求好額；M̄-thang óa靠家己ê聰明。
箴言 23 5| 你kiám beh注目tī hit-ê空虛ê mah？因為錢財家己beh發翼，親像鷹鳥飛上天。
箴言 23 6| M̄-thang食堅吝ê人ê飯，也m̄-thang貪伊ê好滋味。
箴言 23 7| 因為伊ê心án-ni想，伊做人也án-ni；伊雖然對你講，請食，請lim，總是伊ê心無意向你。
箴言 23 8| 就你所食hit-點á beh吐出來；所講ê好話歸tī空空。
箴言 23 9| M̄-thang講話hō͘戇人聽，因為伊beh看輕你智慧ê話。
箴言 23 10| M̄-thang移徙早時所立ê地界，也m̄-thang深入無父ê kiáⁿ ê田地。
箴言 23 11| 因為贖回in-ê，有大權能，伊beh對你來伸in ê冤。
箴言 23 12| Tio̍h專心ǹg tī教示，Àⁿ耳孔tī智慧ê話。
箴言 23 13| Gín-ná m̄-thang無教督；你用箠phah伊bōe致到死。
箴言 23 14| 你用箠phah伊，就thang救伊ê靈魂免落陰府。
箴言 23 15| 我ê kiáⁿ，你ê心若有智慧，我ê心的確真歡喜。
箴言 23 16| 你ê嘴若講正直，我ê心腸也beh快樂。
箴言 23 17| 你m̄-thang欣羨pháiⁿ人，獨獨tio̍h thong日敬畏耶和華。
箴言 23 18| 因為iáu有將來ê報應，你ê ǹg望也bōe會斷絕。
箴言 23 19| 我ê kiáⁿ，你tio̍h聽，tio̍h有智慧；Koh引chhōa你ê心tī正直ê路。
箴言 23 20| 好lim酒ê，貪食肉ê，你m̄-thang kap伊往來，結交á做陣。
箴言 23 21| 因為好酒貪食ê，beh致到sòng-hiong；Ài睏ê beh致到穿破衫。
箴言 23 22| 你tio̍h聽thàn生你ê老父；你ê老母老ê時，也m̄-thang看輕i。
箴言 23 23| Tio̍h買真理，m̄-thang賣出；智慧、教示，kap明理，也tio̍h án-ni。
箴言 23 24| 義人ê老父beh大快樂；人生tio̍h智慧ê kiáⁿ beh因為伊來歡喜。
箴言 23 25| 你tio̍h hō͘你ê父母歡喜，Hō͘生你ê母快樂。
箴言 23 26| 我ê kiáⁿ，tio̍h將你ê心獻hō͘我，你ê目睭也tio̍h歡喜我hiah-ê路。
箴言 23 27| 因為娼妓是深坑，淫婦是狹ê井。
箴言 23 28| 伊teh當等親像賊，Tī人ê中間加添詭詐ê人。
箴言 23 29| Chī-chūi有災厄？ 是誰有憂悶？ 是誰有相爭？ Chī-chūi有吐氣？ 是誰無緣故受傷？ Chī-chūi目睭紅霧？
箴言 23 30| 就是hit號lim酒m̄知soah，四界chhē調和ê酒，hit號人。
箴言 23 31| 酒成做紅，Tī杯內成做色水；Lim了滑喉，你m̄-thang看伊。
箴言 23 32| 到尾親像蛇teh咬你，親像毒蛇teh螫你。
箴言 23 33| 你ê目睭beh看奇異ê事，你ê心beh發出乖謬。
箴言 23 34| 你beh親像倒tī海中，á是親像睏tī chûn-ûi-téng ê人。
箴言 23 35| 你beh講，人phah我，我無受傷，人kòng我，我m̄知；我tī時精神？我koh去chhē酒。
箴言 24 1| 莫得欣羨pháiⁿ人，也m̄-thang ài kap in做一堆。
箴言 24 2| 因為in ê心圖謀強暴，In ê嘴談論殘害。
箴言 24 3| 厝tùi智慧來起造，Koh tùi聰明來建立。
箴言 24 4| Koh tùi知識就hiah-ê房間，有ta̍k項寶貝kap súi ê財物滿滿。
箴言 24 5| 智慧ê人有大能力，有知識ê人加添氣力。
箴言 24 6| 你beh交戰tio̍h用好ê計策，謀士chōe，就會得勝。
箴言 24 7| 智慧真高，戇人bōe能到；Tī城門伊無開嘴。
箴言 24 8| 設計謀做pháiⁿ ê，人beh稱伊做惹災厄ê。
箴言 24 9| 戇人ê心想是罪惡，侮慢ê是人所厭惡。
箴言 24 10| 你tī患難ê日若替-siok，你ê氣力就少。
箴言 24 11| 人受拖到死地，你tio̍h救伊；人beh受thâi，你m̄-thang無救伊。
箴言 24 12| 你若講，看ah，chit-ê事阮m̄知，Hit-ê鑑察人ê心ê，kiám bōe忖度mah？保全你ê性命ê kiám m̄知？ 祂kiám無照ta̍k人所行ê報應ta̍k人mah？
箴言 24 13| 我ê kiáⁿ，你tio̍h食蜜，因為是好；食蜜房所滴ê蜜就知甜。
箴言 24 14| tio̍h知智慧tī你ê心也是án-ni；你若chhē-tio̍h，將來beh有好-報；你ê ǹg望也無致到斷絕。
箴言 24 15| pháiⁿ人ah，m̄-thang bih teh攻擊義人ê家；M̄-thang敗壞i安歇ê所在。
箴言 24 16| 因為義人跋倒七pái ōe koh起來；pháiⁿ人受災難就倒壞。
箴言 24 17| 你ê對敵跋倒，你莫得歡喜；伊倒壞，你ê心莫得快樂。
箴言 24 18| 驚了耶和華看見，就無歡喜，就hō͘伊ê siū-去離開hit-ê人。
箴言 24 19| M̄-thang為tio̍h做pháiⁿ ê人來bōe khat得，也莫得欣羨pháiⁿ人。
箴言 24 20| 因為pháiⁿ人無好尾景，pháiⁿ人ê燈beh hoa去。
箴言 24 21| 我ê kiáⁿ ah，你tio̍h敬畏耶和華kap君王，莫得kap反覆ê人結交。
箴言 24 22| 因為in ê災害忽然起，In ê年歲ê絕，是誰會知？
箴言 24 23| 下面所記ê也是智慧人ê話。審判ê時看人ê情面是m̄好。
箴言 24 24| Tùi pháiⁿ人講，你是公義，chit-ê人萬百姓beh咒詛i，列邦beh厭惡i。
箴言 24 25| 責備pháiⁿ人ê beh得tio̍h歡喜，好話ê祝福也beh臨到伊。
箴言 24 26| 用合宜ê話應答ê，親像用嘴kā人chim。
箴言 24 27| 你tio̍h事先備辦gōa-頭ê事，田園料理清楚， Chiah thang起厝。
箴言 24 28| M̄-thang無緣故做干證來攻擊厝邊；你kiám beh用嘴唇來欺騙人？
箴言 24 29| M̄-thang講伊怎樣款待我，我也án-ni款待伊；我beh照hit人所行ê來報伊。
箴言 24 30| 我經過pîn-tōaⁿ ê人ê田，無知ê人ê葡萄園。
箴言 24 31| 看見刺phè遍遍發，草刺遮蓋地面；石牆也倒落去。
箴言 24 32| 我看了就留心想，我看了就受教示。
箴言 24 33| Koh睏tiap-á久，koh眠tiap-á久，束手the tiap-á久；
箴言 24 34| 你ê sòng-hiong beh親像賊來，你ê欠缺親像穿戰甲ê來。
箴言 25 1| 以下也是所羅門ê箴言，是猶大王 Hi-se-ka ê人所chhau ê。
箴言 25 2| 將tāi-chì秘密，是上帝ê榮光；將tāi-chì查明，是君王ê榮光。
箴言 25 3| 天ê高，地ê厚，君王ê心也查bōe出。
箴言 25 4| 除去銀ê渣滓，chiah有器具thang hō͘鍛鍊ê人用；
箴言 25 5| 除去王ê面前ê pháiⁿ人，伊ê國位是tùi公義來堅固。
箴言 25 6| Tī王ê面前m̄-thang家己尊大，也m̄-thang khiā tī大人ê位。
箴言 25 7| khah好有人對你講，請你上來chia，M̄-thang tī你所見王親ê面前，叫你落去。
箴言 25 8| M̄-thang緊緊出去kap人冤家，免得到尾受你ê厝邊凌辱ê時，你m̄知beh怎樣做。
箴言 25 9| 你kap厝邊計較，tio̍h kap伊本身分會；M̄-thang露出別人祕密ê事；
箴言 25 10| 驚了聽見ê人會罵你，你ê臭名就oh得脫離。
箴言 25 11| 講話合宜，親像金ê蘋果hē tī銀ê籃á。
箴言 25 12| 智慧ê人ê責備，tī順thàn ê人ê耳孔，親像金ê耳鉤kap好金ê守-瑟。
箴言 25 13| 忠信ê使者對tī差伊ê，親像收割ê時有sng-seh ê涼冷；因為伊hō͘主人ê心看-活。
箴言 25 14| 無影送物來誇口ê，是親像有風有雲也無落雨。
箴言 25 15| 長長吞忍，就官長也受i苦勸；溫柔ê嘴舌ōe at折骨頭。
箴言 25 16| 你有得tio̍h蜜無？食夠額就好；驚了你食過額就吐出-來。
箴言 25 17| 你ê腳m̄-thang chia̍p-chia̍p去厝邊ê家，驚了伊厭賤你，恨神你。
箴言 25 18| Lām-sám干證陷害厝邊ê人，就是親像槌kap刀kap利箭。
箴言 25 19| 患難ê時，óa靠無忠信ê人，親像pháiⁿ ê嘴齒，thu̍t-lûn ê腳。
箴言 25 20| Tùi傷心ê人唱歌，親像冬天ê時thǹg衫，koh親像piàⁿ-醋tī kiⁿ ê頂面。
箴言 25 21| 你ê對敵若iau，tio̍h用米糧hō͘伊食；嘴乾，tio̍h用水hō͘伊lim；
箴言 25 22| 因為你是用熱熱ê火炭疊tī伊ê頭殼頂；耶和華也beh報賞你。
箴言 25 23| 北風ōe致到落雨；譭謗人ê舌ōe致到人變面。
箴言 25 24| 寧可tiàm tī厝頂ê角頭，莫得kap吵鬧ê婦人人相kap tòa tī寬闊ê厝。
箴言 25 25| 有好siau-si̍t tùi遠遠來，親像用冷水hō͘嘴乾ê人lim。
箴言 25 26| 義人tī pháiⁿ人ê面前退讓，親像踏-lô ê水泉，phah lâ-sâm ê井。
箴言 25 27| 食蜜chōe-chōe是m̄好；人求家己ê榮光bōe-算得榮光。
箴言 25 28| 人無約束家己ê心，是親像毀壞ê城無牆。
箴言 26 1| 夏天落雪，收割ê時落雨，lóng m̄合宜；愚戇ê人得tio̍h榮光也是án-ni。
箴言 26 2| 雀鳥á往來，燕á飛來飛去；Án-ni無緣故ê咒詛也bōe應驗。
箴言 26 3| 鞭是為tio̍h馬，kā-kiuⁿ是為tio̍h驢；柺á是為tio̍h戇人ê ka-chiah。
箴言 26 4| M̄-thang照戇人ê戇來應伊，驚了你kap伊一樣。
箴言 26 5| Tio̍h照戇人ê戇來應伊，驚了伊家己看做知識。
箴言 26 6| 託戇人報消息ê，是剉斷家己ê腳，家己食-khui。
箴言 26 7| 箴言tī戇人ê嘴，親像跛腳ê腳空空teh hìⁿ。
箴言 26 8| 將榮光hō͘愚戇ê人，親像用一布袋á寶石khǹg tī石堆ê內面。
箴言 26 9| 箴言tī戇人ê嘴，親像刺鑿入醉漢ê手。
箴言 26 10| Chhiàⁿ戇人á是chhiàⁿ過路人來做工ê，親像射箭ê射出箭，傷tio̍h眾人。
箴言 26 11| 戇人koh再tī伊ê戇，親像狗倒tńg食伊所吐ê。
箴言 26 12| 你有看見家己掠做知識ê人無？戇人比伊iáu khah有thang ǹg望。
箴言 26 13| Pîn-tōaⁿ ê人講，Tī路裡有猛ê sai，Tī街路-nih有勇ê sai。
箴言 26 14| 門tī門臼teh tńg，Pîn-tōaⁿ ê人tī眠床裡也是án-ni。
箴言 26 15| Pîn-tōaⁿ ê人伸手tī盤裡，The̍h倒tńg到嘴也嫌tio̍h磨。
箴言 26 16| Pîn-tōaⁿ ê人看家己有智慧，贏過七個gâu應答ê人。
箴言 26 17| 過路人去chhap無干涉伊ê相爭，是親像人khiú-tio̍h狗ê耳。
箴言 26 18| 人欺騙伊ê厝邊，來講，我kiám m̄是kún笑mah？是親像顛狂ê人hiat火把，以及利箭kap thâi人ê家-si。
箴言 26 19| b
箴言 26 20| 火欠柴就會hoa，無人學話，相爭就soah去。
箴言 26 21| Ài相爭ê人會激動相爭，親像添炭tī to̍h ê炭，添柴tī火裡。
箴言 26 22| 學-ōe ê人ê言語親像好食ê物；深入人ê腹內。
箴言 26 23| 嘴親熱，心奸惡；親像磁器an銀ê渣滓。
箴言 26 24| 怨恨人ê講舖排話，總是心內khǹg詭詐。
箴言 26 25| 伊講好聽ê話，你m̄-thang信i，因為伊ê心內有chhit-項ê可惡。
箴言 26 26| I雖然用詭詐遮掩家己ê怨恨，伊ê pháiⁿ beh露現tī會眾ê面前。
箴言 26 27| 掘陷坑ê人家己beh跋tī hit內面；Kō石頭ê人，石頭beh倒tńg來kō-tio̍h伊。
箴言 26 28| 白賊ê舌，怨恨伊所teh傷ê人；諂媚ê嘴ōe敗pháiⁿ人
箴言 27 1| M̄-thang為明á日來家己誇口，因為你m̄知一日beh生出甚麼事。
箴言 27 2| Tio̍h hō͘別人o-ló你，m̄-thang用你家己ê嘴；Hō͘外人o-ló你，m̄-thang用家己ê嘴唇。
箴言 27 3| 石頭重，砂也是án-ni；戇人ê受氣比chit兩項khah重。
箴言 27 4| 大受氣是殘忍，受氣是氾濫ê水；獨獨tī妒忌ê頭前是誰 khiā ōe tiâu？
箴言 27 5| 顯然ê責備，贏過隱密ê愛情。
箴言 27 6| 朋友ê phah傷出tī忠信；獨獨對敵ê chim嘴是過額chōe。
箴言 27 7| 人食飽，厭忌蜜房ê蜜；腹肚iau餓一切苦ê物lóng掠做甜。
箴言 27 8| 人離開本所在去漂流，是親像鳥á離開伊ê siū四界飛。
箴言 27 9| 膏油kap香料hō͘人ê心歡喜；朋友實心ê苦勸，伊ê tiⁿ也是án-ni。
箴言 27 10| 你ê朋友，kap老父ê朋友，你lóng m̄-thang棄sak；你tú-tio̍h患難ê日m̄-thang去兄弟ê家；附近ê厝邊贏過遠遠ê兄弟。
箴言 27 11| 我ê kiáⁿ ah，你tio̍h有智慧，hō͘我ê心歡喜；hō͘我thang應答hit-ê譏刺我ê人。
箴言 27 12| 通達ê人看見災厄就閃bih；戇直ê人進前去，就受害。
箴言 27 13| 為tio̍h生份人tam-pó，tio̍h the̍h hit人ê衫；為tio̍h妓女做保認，hit-ê人tio̍h擔當責成。
箴言 27 14| 清早起來，大聲kā朋友祝福，chit-ê事算伊做咒詛。
箴言 27 15| 大雨ê日水滴無soah，吵鬧ê婦人人也án-ni。
箴言 27 16| Ài阻擋伊ê，就是阻擋風；伊ê chiàⁿ手親像la̍k-tio̍h油。
箴言 27 17| 鐵磨鐵hō͘伊利，朋友相激勵也是án-ni。
箴言 27 18| 顧守無花果樹ê，beh食伊ê果子；顧伊ê主人ê，beh得tio̍h榮光。
箴言 27 19| 親像照tī水裡，面kap面相對；人ê心kap人相對也是án-ni。
箴言 27 20| 陰府kap滅無lóng put-知足；人ê目睭put-知足也是án-ni。
箴言 27 21| Khe-á是beh鍛鍊銀，爐是beh鍛鍊金；Tùi o-ló也thang試驗人。
箴言 27 22| 你雖然用臼槌，將戇人kap phah碎ê麥相kap舂tī臼內，伊ê戇也bōe會離開伊。
箴言 27 23| 你tio̍h詳細知你ê羊群ê景況，留心料理你ê牛群；
箴言 27 24| 因為錢財bōe能永永tī-teh；冕旒kiám會存到代代mah？
箴言 27 25| 乾草已經收，草樣koh發起來；山頂ê菜蔬也已經收拾。
箴言 27 26| Iûⁿ ê門是thang hō͘你做-相，山羊做田園ê價錢。
箴言 27 27| 也有山羊ê ni hō͘你kap你ê家眷食；也thang養飼你ê女婢。
箴言 28 1| 無人追jip ê時，pháiⁿ人也teh走；獨獨義人好膽親像獅。
箴言 28 2| 因為地方有罪過，人君就chōe-chōe；有明理kap知識ê人，國就會長長tī-teh。
箴言 28 3| Chhiah-人欺負sòng-hiong人，親像做大水ê雨sàu-無五穀。
箴言 28 4| 放sak律法ê o-ló pháiⁿ人；總是執守律法ê kap pháiⁿ人相爭。
箴言 28 5| Pháiⁿ人無明白公義，但是chhē求耶和華ê無m̄明白。
箴言 28 6| Sòng-hiong來行正直，贏過行tāi-chì乖僻ê好額人。
箴言 28 7| 謹慎守律法ê，是智慧ê kiáⁿ；Kap貪食ê做伴，是凌辱tio̍h老父。
箴言 28 8| 放重利來發財ê，是kā hit-ê憐憫sòng-hiong人ê積聚。
箴言 28 9| 耳孔oa̍t走m̄聽律法ê，連伊ê祈禱也是可惡。
箴言 28 10| 迷惑正直人行pháiⁿ路ê，Beh跋落tī家己ê陷坑。獨獨完全ê人beh承接好ê業。
箴言 28 11| 好額人家己看做智慧，獨獨聰明ê sòng-hiong人看伊透-透。
箴言 28 12| 義人得志有大榮光；pháiⁿ人興起，人就走去bih。
箴言 28 13| 遮掩家己ê罪惡ê，bōe興通；獨獨認罪來改變ê，beh得tio̍h憐憫。
箴言 28 14| 常常存驚畏ê，有福氣；硬伊ê心ê人beh陷落tī伊ê災厄。
箴言 28 15| 暴虐ê人君管轄sòng-hiong ê百姓，是親像hm̄-hm̄-哮ê sai，kap chhē-食ê熊。
箴言 28 16| 無知ê人君chōe-chōe行暴虐；怨恨貪財ê beh食長歲壽。
箴言 28 17| 擔當thâi-人ê罪ê，Beh走入深坑，人m̄-thang阻擋i。
箴言 28 18| 行tāi-chì正直ê，beh得tio̍h拯救；行tāi-chì彎曲ê，beh立刻跋倒。
箴言 28 19| 種作伊ê田園ê，beh有米糧夠額；交陪無hē-落ê人，beh極sòng-hiong。
箴言 28 20| 信實ê人beh得tio̍h chōe-chōe福氣；想beh kín發財ê，bōe免得受刑罰。
箴言 28 21| 看情面ê，是m̄好；因為一塊á餅來犯法ê，也是m̄好。
箴言 28 22| 人pháiⁿ-ba̍k想beh kín發財ê；總是m̄知sòng-hiong beh臨到i。
箴言 28 23| 責督人ê，後來得tio̍h人歡喜；Khah-chōe hit-ê用舌諂媚人ê。
箴言 28 24| 偷the̍h老父á老母ê物，koh講，這m̄是chōe，chit號人是kap殘害ê人siâng-lūi。
箴言 28 25| 貪心ê人起相爭；但是óa靠耶和華ê beh得tio̍h豐盛。
箴言 28 26| óa靠家己ê心思ê，是戇ê人；照智慧來行ê，beh得tio̍h拯救。
箴言 28 27| 賑濟sòng-hiong ê，無致到欠缺；總是tìⁿ做無看見ê，beh chōe-chōe受咒詛。
箴言 28 28| pháiⁿ人興起，人就閃bih；In若敗無，義人就加添chōe-chōe。
箴言 29 1| 人ta̍uh-ta̍uh受責罰，猶原硬伊ê頷頸，伊beh忽然間敗壞，lóng無法度thang醫治。
箴言 29 2| 義人加添chōe-chōe ê時，百姓就快樂；pháiⁿ人掌權ê時，百姓就吐氣。
箴言 29 3| 欣慕智慧ê，hō͘伊ê老父快樂；Kap妓女結交ê，花費伊ê錢財。
箴言 29 4| 王照公平hō͘國堅固；Ài受pò͘賂就chhia倒伊。
箴言 29 5| 諂媚伊ê厝邊ê，就是設羅網纏伊ê腳。
箴言 29 6| Tī pháiⁿ人ê罪-中有羅網；獨獨義人唱歌歡喜。
箴言 29 7| 義人chhâ-知sòng-hiong人ê案件；pháiⁿ人無明理，就m̄知。
箴言 29 8| 侮慢ê人攪擾城，親像放火燒；獨獨知識ê人hō͘受氣lóng soah。
箴言 29 9| 智慧ê人kap戇人相爭，或是受氣á是笑，lóng bōe能安靜。
箴言 29 10| Ài thâi人ê怨恨完全ê人；獨獨正直ê人beh ti̍h伊ê性命。
箴言 29 11| 愚戇ê人有受氣就lóng顯出；但是知識ê人就約束hō͘伊soah。
箴言 29 12| 掌權ê若聽thàn白賊話，伊ê人臣就lóng pháiⁿ。
箴言 29 13| Sòng-hiong ê人，kap暴虐ê人，相tú-tio̍h；耶和華照光in兩等號人ê目睭。
箴言 29 14| 王照誠實判斷sòng-hiong人，伊ê座位beh永遠堅固。
箴言 29 15| 柺á kap責備ōe加添智慧；放chhut-chāi伊ê gín-ná，ōe hō͘伊ê老母見笑。
箴言 29 16| pháiⁿ人加添ê時，罪過也加添；義人beh看見in失敗。
箴言 29 17| 教督你ê kiáⁿ，伊就beh hō͘你安心；伊也beh hō͘你ê心歡喜。
箴言 29 18| 若無默示異象，百姓就放縱；獨獨執守律法ê，就有福氣。
箴言 29 19| Kan-ta用話，奴僕m̄肯受教督；伊雖然明白，也無致意。
箴言 29 20| 你看見趕緊講話ê人無？戇人比伊khah有thang ǹg望。
箴言 29 21| 人有奴僕tùi細漢款待伊過頭；chit-ê奴僕到路尾beh變做伊ê kiáⁿ。
箴言 29 22| Ài受氣ê人起相爭，大受氣ê人chōe-chōe犯罪。
箴言 29 23| 人ê驕傲beh hō͘伊降低；心謙卑ê人beh hō͘伊得tio̍h榮光。
箴言 29 24| Kap賊分贓ê人，是怨恨家己ê性命；伊聽見chiù-chōa ê話，也無講出。
箴言 29 25| 驚畏人ê，就是設羅網；獨獨óa靠耶和華ê，beh得tio̍h安穩。
箴言 29 26| Chōe-chōe人求掌權ê ê恩典；獨獨人ê受判斷是tùi耶和華。
箴言 29 27| 無公道ê人，是義人所厭惡；行正直ê人，是pháiⁿ人所厭惡。
箴言 30 1| Ngá-ki ê kiáⁿ A-kó͘-jíⁿ ê話，就是默示；chit-ê人對Í-thiat講，就是對Í-thiat kap O͘-kah講；
箴言 30 2| 我比眾人khah蠢笨，也無有人ê聰明。
箴言 30 3| 我無學習智慧，也m̄-bat至聖ê ê知識。
箴言 30 4| Chī-chūi上天koh落來？ Chī-chūi聚集風tī手中心？ Chī-chūi包水tī衫á內？ Chī-chūi定tio̍h地ê四極？伊ê名叫甚麼，伊ê kiáⁿ名叫甚麼，你知mah？
箴言 30 5| 上帝ê話，ta̍k句lóng是過鍛鍊ê，見若óa靠伊ê，祂就做in ê藤牌。
箴言 30 6| 祂ê話，你m̄-thang加添；驚了祂責備你，你就顯明是講白賊ê。
箴言 30 7| 我求你兩件事；Tī我未死ê事先，m̄-thang無hō͘我。
箴言 30 8| 求你hō͘虛假kap白賊離開我遠遠；hō͘我無sòng-hiong也無好額；用所tio̍h用ê米糧hō͘我食；
箴言 30 9| 驚了我飽足m̄認你；講耶和華是是誰？ Koh驚了我sòng-hiong就偷the̍h；致到褻瀆我ê上帝ê名。
箴言 30 10| M̄-thang對主人來講伊ê奴僕pháiⁿ話，驚了伊咒詛你，你就算做有罪。
箴言 30 11| 有一-派ê人咒詛伊ê老父，也無kā伊ê老母祝福。
箴言 30 12| 有一-派ê人，家己看做清氣；總是無洗除伊ê污穢。
箴言 30 13| 有一-派ê人目睭-頭盡在高；目睭-皮也thí高-高。
箴言 30 14| 有一派ê人伊ê牙親像劍，齒親像刀；Beh吞滅地面上困苦ê人，kap世間ê sòng-hiong人。
箴言 30 15| Gô͘-khî有兩個cha-bó͘-kiáⁿ，常常講，hō͘我，hō͘我。有三項無知足ê；連hit號無講夠額ê有四項；
箴言 30 16| 就是陰府，kap bōe懷孕ê石-thai；無夠額水ê地，kap無講，夠額ê火。
箴言 30 17| 戲弄老父，看輕m̄聽thàn老母ê話，hit號人ê目睭beh hō͘山谷中ê烏鴉teh出來。 Hō͘鷹á-kiáⁿ所食。
箴言 30 18| 我所想bōe出ê奇妙，有三項；連我所m̄知ê有四項。
箴言 30 19| 就是鷹鳥tī空中ê路；蛇tī石磐-téng ê路；存tī海中ê路；Lâm kap lú交合ê路。
箴言 30 20| 淫婦ê路也是án-ni，伊食了拭伊ê嘴；就講，我無行pháiⁿ。
箴言 30 21| 為tio̍h三項地搖choah，連擔當bōe起ê有四項。
箴言 30 22| 就是奴僕做王。戇人食夠額；
箴言 30 23| 無人-iân ê女子出嫁；女婢續接主母。
箴言 30 24| 地面上有sì-項微細ê物，總是極知識。
箴言 30 25| Káu-hiā是無力ê種類，總是tī夏天ê時備辦米糧。
箴言 30 26| Sa-hoan是軟弱ê種類，總是tī石磐-中起厝。
箴言 30 27| 草蜢無君王，總是lóng會分隊出去。
箴言 30 28| Siān-人用手擒，總是tiàm tī王宮。
箴言 30 29| 步行威風ê有三項，連行踏威風ê有四項。
箴言 30 30| Sai，就是野獸中第一猛ê，無為tio̍h別物來閃避。
箴言 30 31| La̍h-káu，kap公ê山羊；以及無人抵敵ê君王。
箴言 30 32| 你若自高戇戇做，á是存pháiⁿ念頭；tio̍h用手掩嘴。
箴言 30 33| Phah牛-leng ōe成ni-iû，Phah-tio̍h phīⁿ ōe出-血；親像án-ni激受氣能起相爭。
箴言 31 1| Má-sat 王 Lī-bō͘-i-le̍k ê話，就是伊ê老母所教示ê。
箴言 31 2| 我ê kiáⁿ ah，tio̍h怎樣？我親生ê kiáⁿ ah，tio̍h怎樣？我下願得tio̍h ê kiáⁿ ah，tio̍h怎樣ah？
箴言 31 3| M̄-thang將你ê精力hō͘婦人人，你ê所行m̄-thang thàn hiah-ê敗壞王ê。
箴言 31 4| Lī-bō͘-i-le̍k ah，lim酒m̄是王所合宜，m̄是王所合宜；王親講，厚酒tī toh落？也是無合宜。
箴言 31 5| 驚了in lim落去就bōe記得律法；偏斷一切受苦ê人ê案件。
箴言 31 6| 厚酒tio̍h hō͘ beh死ê人，酒tio̍h hō͘ khó͘-心ê人；
箴言 31 7| hō͘伊lim-了bōe記得伊ê sòng-hiong；無koh記得伊ê艱苦。
箴言 31 8| 你tio̍h為tio̍h啞口ê來開嘴；為tio̍h一切無依óa-ê，來伸in ê冤。
箴言 31 9| 你tio̍h開嘴照公義判斷；為tio̍h困苦kap sòng-hiong-ê伸冤。
箴言 31 10| 有châi-tek ê婦人人是誰 ōe chhē-tio̍h ah？伊ê kà-直大大贏過寶石。
箴言 31 11| 伊ê丈夫ê心óa靠伊，Lóng無欠缺財利。
箴言 31 12| I一世人ê日，Hō͘丈夫有利益無損害。
箴言 31 13| 伊chhē綿羊ê門kap iù-môa，甘心用手做工。
箴言 31 14| 伊親像seng-lí船，Tùi遠遠運伊ê米糧來。
箴言 31 15| 天bē kng，i就起-來，用食物分hō͘家內ê人；將應該做ê工分派女婢。
箴言 31 16| 伊chim-chiok看田園，就買伊；用伊ê手所thàn-ê，來栽種葡萄園。
箴言 31 17| 伊用氣力hâ腰，Hō͘手骨giám硬。
箴言 31 18| 伊知所經營ê有利益；伊ê燈thong暝無hoa。
箴言 31 19| 伊ê手the̍h a̍k-á，伊ê手-心岸pháng-chhia。
箴言 31 20| 伊出手賑濟艱苦人；伸手幫贊sòng-hiong人。
箴言 31 21| 伊無因為落雪，為家內ê人掛慮；因為全家lóng穿朱紅ê衣服。
箴言 31 22| 伊為家己做súi ê毯á；伊所穿ê就是幼苧布kap紫色ê布。
箴言 31 23| 伊ê丈夫tī城門口人人bat伊；因為伊kap本地ê長老相kap坐。
箴言 31 24| 伊做幼苧布ê衣裳去賣；Koh將腰帶賣hō͘ seng-lí人。
箴言 31 25| 氣力kap威儀是伊ê衣服；伊想tio̍h將來ê景況，就歡喜笑。
箴言 31 26| I開嘴就講知識ê話；伊ê舌有仁慈ê教示。
箴言 31 27| 伊chim-chiok看家內ê事，無食閒飯。
箴言 31 28| 伊ê kiáⁿ兒起來稱伊有福氣；伊ê丈夫也o-ló伊，
箴言 31 29| 講，Cha-bó͘-kiáⁿ好德行ê chōe-chōe，獨獨你kài第一ê。
箴言 31 30| 好人才是虛假ê，súi也是空空；獨獨敬畏耶和華ê婦人人beh得tio̍h o-ló。
箴言 31 31| 伊ê手所做ê效果kui i；伊ê工tī城門beh o-ló伊。
傳道書 1 1| Tī耶路撒冷做王，大衛ê kiáⁿ，傳道ê話。
傳道書 1 2| 傳道ê講，空虛ê空虛；空虛ê空虛；凡事lóng是空虛。
傳道書 1 3| 人一切ê tio̍h磨，就是伊tī日光ê下面所tio̍h磨ê有甚麼利益ah？
傳道書 1 4| 一代過去，koh一代來，總是地猶原tī-teh。
傳道書 1 5| 日出，日落，緊緊走倒tńg伊所出來ê所在。
傳道書 1 6| 風吹ǹg南，koh倒tńg ǹg北，轉旋無soah，也倒tńg tī伊轉旋ê環。
傳道書 1 7| 江河lóng流落海，總是海也無滿；江河流到toh落，就koh流到hia。
傳道書 1 8| 萬事勞苦到極，人講bōe盡；目睭看，看bōe飽，耳孔聽，聽bōe tīⁿ。
傳道書 1 9| 所beh有ê，是前已經有，所beh做ê是前已經做；tī日光ê下面無有新ê事。
傳道書 1 10| kiám有甚麼事，人thang kí伊講，你看chit-ê是新ê？Tī咱以前ê世代，早早已經有lah。
傳道書 1 11| 已經過ê世代，無人記得；將來ê世代，後來ê人也bōe記得。
傳道書 1 12| 我傳道ê，bat tī耶路撒冷做以色列王。
傳道書 1 13| 我專心用智慧研究查考天下所做一切ê事，就知上帝所hō͘人tio̍h磨ê是苦痛ê tio̍h磨。
傳道書 1 14| 我看見日光ê下面所做一切ê事；看ah，lóng是空虛，lóng是掠風。
傳道書 1 15| 彎曲ê bōe能hō͘伊直，缺陷ê bōe能算得。
傳道書 1 16| 我ê心內想講，看ah，我得tio̍h大智慧，贏過我以前一切tī耶路撒冷ê人；koh我心歷過chōe-chōe智識kap知bat。
傳道書 1 17| 我專心致意ài知智慧，ài知顛狂kap愚戇，就知這也是掠風。
傳道書 1 18| 因為chōe-chōe智慧就chōe-chōe煩惱，加添知bat就加添憂傷。
傳道書 2 1| 我心內講，來ah，我用歡喜試你，你thang享受安樂；看ah，這也是空虛。
傳道書 2 2| 論好笑我就講，這是顛狂；論歡喜就講，這beh啥事？
傳道書 2 3| 我ê心講究tio̍h怎樣用酒hō͘我ê肉體khòaⁿ活；總是我ê心猶原tio̍h hō͘智慧引chhōa，也tio̍h怎樣擒tiâu愚戇，thèng候我看明，世間人tī天下一生tio̍h行甚麼事是好。
傳道書 2 4| 我為tio̍h家己興起大ê工程，為家己起厝，為家己栽葡萄園，
傳道書 2 5| 為家己修造花園，果子園，tī hit內面栽種ta̍k號ê果子樹；
傳道書 2 6| 為家己開水池，來灌ak培養發生樹ê樹林。
傳道書 2 7| 我也買奴僕女婢，亦有出世tī我家內ê，亦有chōe-chōe牛群，羊群，贏過我以前tī耶路撒冷hiah-ê人所有ê。
傳道書 2 8| 我koh為家己積聚金銀，kap列王以及ta̍k省ê財寶；koh得tio̍h唱歌ê男女，kap世間人所歡喜ê物，chōe-chōe 宮妃。
傳道書 2 9| Án-ni我就做大，贏過我以前lóng總tī耶路撒冷ê人，我ê智慧猶原kap我tī-teh。
傳道書 2 10| 我ê目睭所ài-ê，我無阻擋伊；我ê心所歡喜ê，我無禁止伊；因為我ê心為tio̍h我所tio̍h磨ê來快樂；這就是我tùi一切所tio̍h磨來得tio̍h ê份額。
傳道書 2 11| 我看我ê手所做一切ê工，以及我所tio̍h磨ê勞碌；看ah，這lóng是空虛，lóng是掠風，tī日光ê下面lóng無利益。
傳道書 2 12| 我家己oa̍t-tńg來看智慧、顛狂，kap愚戇；tī君王後輩ê人，iáu會做甚麼ah？就是前所做ê nā-tiāⁿ。
傳道書 2 13| 我就看出智慧贏過愚戇，親像光明贏過烏暗。
傳道書 2 14| 智慧ê人ê目睭光明，愚戇ê人行tī烏暗；總是我知in ê結局lóng相同。
傳道書 2 15| 我就心內講，戇人所tú-tio̍h，我也beh án-ni tú-tio̍h；我mih-sái比in khah智慧ah？我心內講，這也是空虛。
傳道書 2 16| 智慧ê人kap戇ê人平平無得tio̍h人永遠ê記念，因為到將來ê日lóng hō͘人bōe記得。Hāi ah！智慧ê人死，kap愚戇ê人無各樣。
傳道書 2 17| 所以我怨身慼命，因為tī日光ê下面所做ê工lóng是hō͘我勞苦；因為這lóng是空虛，lóng是掠風。
傳道書 2 18| 我怨恨我一切ê勞碌，就是我tī日光ê下面所勞碌ê；因為beh留hō͘我以後ê人。
傳道書 2 19| Hit-ê人是智慧，á是愚戇，是誰會知；iáu-kú我tī日光ê下面，用智慧勞碌所做成ê，伊beh管轄伊；這也是空虛。
傳道書 2 20| 因為án-ni我倒tńg想為tio̍h我tī日光ê下面所tio̍h磨ê勞碌，hō͘我ê心失望。
傳道書 2 21| 因為有人用智慧，用知bat，用本事來勞碌ê；總是beh留hō͘ bē-bat勞碌tī hit-ê工ê人做業；這也是空虛，也是大陷害。
傳道書 2 22| 因為人tī日光ê下面所勞碌勞心ê，有得tio̍h甚麼ah？
傳道書 2 23| 因為伊一生憂慮，伊ê勞碌成做苦痛，連暝時心也無安歇。這也是空虛。
傳道書 2 24| 人m̄值tio̍h來食來lim，koh hō͘心享福tī伊所tio̍h磨ê；我看chit-ê也是出tī上帝ê手。
傳道書 2 25| 論到食á是享福，是誰能贏過我ah？
傳道書 2 26| 因為上帝所歡喜ê人，伊就hō͘伊有智慧，知bat快樂；獨獨有罪ê人伊hō͘伊勞苦，來收拾來積聚，thang歸tī上帝所歡喜ê人。這也是空虛，也是掠風。
傳道書 3 1| 天下萬般lóng有伊ê期，萬項事lóng有伊ê時。
傳道書 3 2| 有出世ê時，有死ê時；有栽種ê時，有拔出所栽種ê ê時；
傳道書 3 3| 有thâi死ê時，有醫好ê時；有拆毀ê時，有起造ê時；
傳道書 3 4| 有啼哭ê時，有好笑ê時；有哀慘ê時，有跳舞ê時；
傳道書 3 5| 有hiat石頭ê時，有拾石頭ê時；有thang抱ê時，有m̄-thang抱ê時；
傳道書 3 6| 有chhē-tio̍h ê時，有失落ê時；有保守ê時，有放sak ê時；有拆裂ê時，有補縫(thīⁿ)ê時；
傳道書 3 7| 有靜靜ê時，有講話ê時；
傳道書 3 8| 有疼惜ê時，有怨恨ê時；有交戰ê時，有和好ê時。
傳道書 3 9| 做工ê人tī伊所勞碌ê有甚麼利益ah？
傳道書 3 10| 我有看見上帝所hō͘世間人ê勞碌，hō͘ in tī hit中間來練習。
傳道書 3 11| 上帝造萬物，各照伊ê時成做美妙，koh將永遠ê觀念hē tī人ê心；總是上帝對頭到尾所做成ê，人bōe能測度伊。
傳道書 3 12| 我知從中無一項khah好tī一生快樂，koh行好。
傳道書 3 13| Koh人人也食也lim tī伊一切所勞碌ê來享福，這也是上帝ê恩賜。
傳道書 3 14| 我知上帝一切所做ê，beh永遠tī-teh，bōe加添，bōe減少；上帝án-ni行，是hō͘人tī伊ê面前驚畏。
傳道書 3 15| 現今所有ê前已經有；將來beh有ê早已經有；過身ê事上帝koh chhē伊。
傳道書 3 16| 我koh看見日光ê下面tī審判ê所在有奸惡，tī公義ê所在也有奸惡。
傳道書 3 17| 我心內講，上帝beh審判義人kap pháiⁿ人，因為tī-hia ta̍k項ê事，ta̍k項ê工，lóng有定tio̍h ê時。
傳道書 3 18| 我心內講，這是為tio̍h世間人ê緣故，上帝beh試驗in，hō͘ in知家己是禽獸。
傳道書 3 19| 因為世間人所tú-tio̍h-ê，禽獸也tú-tio̍h，所tú-tio̍h lóng是一樣；chit-ê án-ni死，hit-ê也是án-ni死，lóng同一樣喘氣；人bōe khah贏禽獸，因為lóng是空虛。
傳道書 3 20| Lóng到一所在，lóng出tī土粉，也lóng歸tī土粉。
傳道書 3 21| 人ê魂上頂面，獸ê魂墮落地，是誰知是án-ni á m̄是？
傳道書 3 22| 所以我看見人無一項khah好tī伊所經營ê來歡喜；因為這是伊ê份額；伊身後ê事，是誰能hō͘伊koh來看見ah？
傳道書 4 1| 我koh oa̍t-tńg看，tī日光ê下面所行一切ê壓迫，看ah，受壓迫ê流目屎，koh無人安慰；壓迫in ê勢力，也無人安慰in。
傳道書 4 2| 因為án-ni我o-ló hiah-ê已經死ê死人，贏過hiah-ê iáu活teh ê活人。
傳道書 4 3| Koh hit-ê iáu未出世ê，就是bē看見日光ê下面所做ê pháiⁿ-tāi-ê，我看伊，比chit兩等號iáu khah好。
傳道書 4 4| 我koh看見人為tio̍h一切ê tio̍h磨，kap ta̍k樣奇巧ê工，就hō͘厝邊怨妒；這也是空虛，也是掠風。
傳道書 4 5| 愚戇ê人手phah叉，食家己ê肉。
傳道書 4 6| 一手滿滿也有平安，贏過兩手滿滿來勞碌掠風。
傳道書 4 7| 我koh oa̍t-tńg看tī日光ê下面有空虛ê事。
傳道書 4 8| 有人孤單無兩個，無kiáⁿ也無兄弟，竟然勞碌無soah，伊ê目睭無看錢財做到-額。伊講，我勞碌刻苦家己，無享福，到底為是誰 ah？這也是空虛，也是極重ê勞苦。
傳道書 4 9| 兩人總比一人khah好，因為in相kap tio̍h磨得tio̍h好ê效果。
傳道書 4 10| 若是跋倒，chit人thang扶伊ê同伴起來；若是單身來跋倒，無別人扶伊起來，chit人就有災厄。
傳道書 4 11| Koh，兩人相kap睏，就會燒lō；若家己一人，thái-thó會燒ah？
傳道書 4 12| 單單一人就人會phah贏伊，若有兩人就會抵擋伊；三股ê索無快快斷。
傳道書 4 13| Sòng-hiong koh有智慧ê少年人，贏過年老m̄肯受諫諍戇ê王。
傳道書 4 14| Chit-ê人是tùi監內出來做王；tī伊ê國內，出世是sòng-hiong人，
傳道書 4 15| 我看tī日光ê下面teh行ê活人，lóng thàn hit-ê少年人，就是第二個，續接伊ê位ê。
傳道書 4 16| 伊所管ê百姓chōe-chōe，bōe算得；後來ê人無為tio̍h伊來歡喜。這也是空虛，也是掠風。
傳道書 5 1| 你到上帝ê厝，tio̍h謹慎你ê腳步；因為近前來聽，贏過戇人獻祭；因為in m̄知所行ê是pháiⁿ。
傳道書 5 2| 你tī上帝ê面前m̄-thang隨便講話，也m̄-thang心著急來講；因為上帝tī天裡，你tī地裡，所以你ê言語tio̍h少。
傳道書 5 3| 因為tāi-chì chōe chiah有眠夢；言語chōe chiah有戇人ê聲。
傳道書 5 4| 你對上帝下願，謝伊m̄-thang 延chhiân；因為伊無歡喜愚戇ê人；你所下ê願應該tio̍h謝。
傳道書 5 5| 你下願無謝，寧可無下。
傳道書 5 6| M̄-thang hō͘你ê嘴致到肉體犯罪，也m̄-thang tī使者ê面前講是錯誤下願；啥事hō͘上帝因為你ê聲受氣，來敗壞你ê手所做ê ah？
傳道書 5 7| 因為眠夢chōe-chōe，言語chōe-chōe，內中有空虛；獨獨tio̍h敬畏上帝。
傳道書 5 8| 你若tī省內看見sòng-hiong人受壓迫，á是用強權搶公義公平ê事，莫得因為án-ni來gông-ngia̍h；因為有一位khah高tī hit-ê坐高位ê teh鑑察；tī in ê頂面iáu有比in khah高ê。
傳道書 5 9| Koh地裡ê利益歸tī眾人；就君王也受tio̍h田地ê供奉。
傳道書 5 10| Ài ti̍h銀ê，無因為銀來知足；ài富有ê，無因為得利來知足；這也是空虛。
傳道書 5 11| 貨財加添，食伊ê人也加添，業主有得tio̍h甚麼利益ah？不過目睭看見nā-tiāⁿ。
傳道書 5 12| 勞碌ê人不管食chōe食少，真好睏；好額人ê豐盛hō͘伊bōe睏得。
傳道書 5 13| 我看見日光ê下面，有一件大災厄，就是財主定定守伊ê錢，來害家己。
傳道書 5 14| 因為tú-tio̍h不測ê事，chiah-ê錢財就無去；hit-ê人若生kiáⁿ，手內也無一項。
傳道書 5 15| 伊怎樣tùi老母ê胎出來，也beh親像án-ni thǹg-theh去；伊所勞碌得tio̍h-ê，手內bōe能帶一毫去。
傳道書 5 16| 伊來ê情形怎樣，伊去也是án-ni；這也是一項大災厄；不測為tio̍h風來勞碌有甚麼利益ah？
傳道書 5 17| Koh不測一世人tī烏暗中teh食，有chōe-chōe煩惱，koh有病痛kap受氣。
傳道書 5 18| 看ah，我所看做好，做美妙ê，就是人tī上帝賞賜伊一生ê日子來lim食，享受日光ê下面勞碌所得tio̍h ê好，因為這是伊ê份額。
傳道書 5 19| 見若得tio̍h上帝hō͘伊有錢財好額，hō͘伊能享受，來取伊ê份額，tī伊ê tio̍h磨來快樂；這是上帝ê賞賜。
傳道書 5 20| 伊無大大想tio̍h一生ê年日；因為上帝照伊ê心所歡喜ê應答伊。
傳道書 6 1| 我看見日光ê下面有一項災厄，重重teh人ê。
傳道書 6 2| 就是有人得tio̍h上帝賞賜伊錢財、好額、尊貴，致到伊ê心所ài ê無欠一項；總是上帝無hō͘伊能食伊，反tńg hō͘外人來食伊；這也是空虛，也是大弊病。
傳道書 6 3| 人設使生一百ê kiáⁿ，koh食長歲壽，歷過chōe-chōe年，伊ê心無得tio̍h享福來滿足，koh無得tio̍h埋葬；照我講，hit-ê無夠期來墮落ê胎比伊khah好。
傳道書 6 4| 因為伊tī空虛來，tī烏暗去，伊ê名受烏暗蓋密。
傳道書 6 5| Koh伊無看見日頭，也lóng無知覺，chit-ê比hit-ê khah平安。
傳道書 6 6| Hit人雖然活到一千年，koh一千年，總是無享福；眾人kiám m̄是lóng歸一所在去mah？
傳道書 6 7| 人ê勞碌lóng是為tio̍h口腹，心也無知足。
傳道書 6 8| 智慧ê人比愚戇ê人有甚麼khah贏ah？sòng-hiong ê人tī眾人ê面前知所thang行ê，有甚麼khah贏ah？
傳道書 6 9| 目睭所看ê贏過心內ê泛泛想；這也是空虛，也是掠風。
傳道書 6 10| 前所有ê，已經久久號伊ê名，知伊是人，伊也bōe能kap hit-ê比伊khah有力ê來相爭。
傳道書 6 11| 已經有chōe-chōe事加添空虛，對tī人有甚麼利益ah？
傳道書 6 12| 人一生虛度光陰，親像影過去，是誰會知甚麼事做人生前ê利益ah？因為是誰會kā人講伊過世了後，tī日光ê下面beh有甚麼事ah？
傳道書 7 1| 名聲比好ê膏油khah好；人死ê日比出世ê日khah好。
傳道書 7 2| 去喪事ê家比去宴樂ê家khah好；因為這是眾人ê結局，活ê人也beh將這事hē tī心裡。
傳道書 7 3| 憂悶比笑khah好；因為面帶憂容，是hō͘心快樂。
傳道書 7 4| 智慧ê人ê心tī 喪事ê家；愚戇ê人ê心tī快樂ê家。
傳道書 7 5| 聽智慧ê人ê責備，比聽愚戇人ê唱曲 khah好。
傳道書 7 6| 戇人ê笑親像鼎下燒刺á ê聲；這也是空虛。
傳道書 7 7| 勒索會hō͘智慧ê人變做戇；pò͘賂會敗壞人ê心術。
傳道書 7 8| Tāi-chì ê結局贏過tāi-chì ê起頭；心吞忍贏過心驕傲。
傳道書 7 9| 你ê心莫得躁急來受氣；因為受氣存tī戇人ê心懷。
傳道書 7 10| 你m̄-thang講，Àn怎樣前ê日贏過現今ê日？因為你án-ni問m̄是出tī智慧。
傳道書 7 11| 智慧kap產業平平好；對tī看見日光ê人，koh khah有利益。
傳道書 7 12| 因為智慧會致蔭人，錢銀也會致蔭人；獨獨智慧能保全伊本人ê活命；這就是知識特色ê利益。
傳道書 7 13| 你tio̍h想上帝所做，因為伊hō͘伊彎ê，是誰能hō͘伊直？
傳道書 7 14| 興通ê日，你tio̍h歡喜，tú-tio̍h患難ê日，你tio̍h想；因為上帝hō͘兩項平平排teh，為tio̍h beh hō͘人查bōe出身後有甚麼事。
傳道書 7 15| 有義人行義，反tńg滅無，有pháiⁿ人行pháiⁿ，反tńg食長歲壽；我tī空虛ê日lóng有看見。
傳道書 7 16| 莫得行義siuⁿ-chōe，莫得智慧過頭；啥事敗壞家己ah？
傳道書 7 17| 莫得行pháiⁿ siuⁿ-chōe，也莫得做戇人；啥事bē到期來死ah？
傳道書 7 18| 你持守chit-ê是好，hit-ê也m̄-thang放手；因為敬畏上帝ê人beh脫離這一切ê事。
傳道書 7 19| 智慧hō͘智慧ê人有能力，贏過城內十個掌權ê。
傳道書 7 20| 行好無犯罪ê義人，世上實在無。
傳道書 7 21| 人所講ê話，m̄-thang lóng總hē tī心裡，驚了聽見你ê奴僕咒詛你。
傳道書 7 22| 因為你ê心家己知，你也bat chōe-chōe pái咒詛別人。
傳道書 7 23| 我bat用智慧試驗這一切ê事；我講，我beh做智慧ê；總是這離開我遠遠。
傳道書 7 24| 所有ê是遠koh深深；是誰能測度ah？
傳道書 7 25| 我oa̍t-tńg想我專心ài知，ài查考，也chhē智慧kap萬事ê理由；koh ài知邪惡是愚戇，愚蠢是顛狂。
傳道書 7 26| 我koh查出一項比死khah苦；就是一等號ê婦人人，伊ê心是活tauh kap羅網，伊ê手是鎖鏈；凡若得tio̍h上帝歡喜ê人得tio̍h閃避；總是有罪ê人hō͘伊掠tio̍h。
傳道書 7 27| 傳道ê講，看ah，我ài知伊ê數額，一項一項比較伊，就chhē-tio̍h chit-ê；
傳道書 7 28| 我ê心ài chhē伊也bōe得tio̍h；tī一千人ê中間我會chhē-tio̍h一個ta-po͘人，tī hiah-ê人ê中間，我無chhē-tio̍h一個婦人人。
傳道書 7 29| 看ah，我只有chhē-tio̍h chit-ê，就是上帝創造人本是正直，總是in chhē出chōe-chōe奇巧ê計謀。
傳道書 8 1| Chī-chūi親像智慧ê人？是誰知事情ê開拆？人ê智慧hō͘伊ê面有光，也hō͘伊剛強ê面得tio̍h改換。
傳道書 8 2| 我講，Tio̍h守王ê命令，因為有kí上帝來chiù-chōa。
傳道書 8 3| M̄-thang趕緊離開伊ê面前，m̄-thang久長tiàm tī pháiⁿ ê事；因為伊凡事lóng照家己ê心意來行。
傳道書 8 4| 因為王ê話有權，是誰會對伊講，你做甚麼ah？
傳道書 8 5| 守命令ê人bōe tú-tio̍h災厄；智慧ê人ê心能辯明時勢kap審判。
傳道書 8 6| Ta̍k項事lóng有伊ê時kap審判；因為人ê苦難，重重teh tī伊。
傳道書 8 7| 因為伊m̄知將來ê事；因為後來怎樣，是誰會kā伊講ah？
傳道書 8 8| 無人會管伊ê活命，將活命留teh，也無人會管死ê日；chit號ê交戰bōe免得，罪惡也bōe救行伊ê。
傳道書 8 9| 這一切我lóng有看見，也專心查考日光ê下面所做一切ê事；有時chit人管hit人，致到害tio̍h伊。
傳道書 8 10| 我看見pháiⁿ人埋葬，歸tī墓；koh行正直ê離開聖ê所在，tī城內hō͘人bōe記得；這也是空虛。
傳道書 8 11| 因為定罪，無立刻施行刑罰，所以世間人心大膽行pháiⁿ。
傳道書 8 12| 罪人雖然做pháiⁿ一百pái，iáu-kú食長歲壽，但是我準準知，敬畏上帝ê，就是tī伊ê面前敬畏ê人，到尾beh得tio̍h福氣。
傳道書 8 13| 總是pháiⁿ人bōe得tio̍h福氣，也bōe得tio̍h長歲壽，是親像影，因為伊無敬畏tī上帝ê面前。
傳道書 8 14| 世上有發現一件空虛ê事，就是有義人，伊所tú-tio̍h-ê照pháiⁿ人ê行做，koh有pháiⁿ人，伊所tú-tio̍h-ê照義人ê行做；我講，這也是空虛。
傳道書 8 15| 我就o-ló快樂ê事；因為人tī日光ê下面，m̄值tio̍h來食來lim來快樂；因為伊tī日光ê下面上帝賞賜伊一生ê年歲，tī伊所勞碌ê這常常kap伊tī-teh。
傳道書 8 16| 我專心ài bat智慧，也beh看世上所做ê事；(有人日暝bōe睏得，目睭無放khoeh) ；
傳道書 8 17| 我就看見上帝一切所做ê；知人bōe能查考日光ê下面所做ê事；因為人無論怎樣tio̍h磨來查考，也bōe查出；就是智慧ê人，雖然掠做知，也是bōe能查出。
傳道書 9 1| 我將這一切ê事hē tī心裡，beh詳細查考；就知義ê人kap智慧ê人，kap in ê所做lóng tī上帝ê手，或是疼或是怨恨，lóng tī in ê頭前，人m̄知。
傳道書 9 2| 凡若臨到眾人ê事，lóng是一樣；義人kap pháiⁿ人lóng tú-tio̍h一樣ê事；好人kap清氣ê人，kap無清氣ê人；獻祭ê人kap無獻祭ê人，也是一樣；好人án-ni，罪人也án-ni；chiù-chōa-ê án-ni，驚chiù-chōa-ê也án-ni。
傳道書 9 3| Tī日光ê下面所行一切ê事，有一項pháiⁿ-tāi，就是眾人所tú-tio̍h ê，lóng是一樣；koh世間人ê心有pháiⁿ滿滿，活ê時心內顛狂，後來就歸tī死人hit位。
傳道書 9 4| 見若屬tī活ê人hit人iáu有ǹg望，因為活ê狗贏過死ê獅。
傳道書 9 5| 活ê人知會死；死ê人lóng m̄知，也無得tio̍h報賞，in ê名人bōe記得。
傳道書 9 6| 也in ê疼，也in ê怨恨，也in ê妒忌，lóng已經消無tī日光ê下面所行一切ê事，in永遠無份。
傳道書 9 7| 做你去歡喜食你ê飯，用快樂ê心lim酒，因為上帝已經接納你ê所做。
傳道書 9 8| 你ê衣服tio̍h常常白，你抹頭殼ê油也m̄-thang欠缺。
傳道書 9 9| Tī你一生空虛ê日子，就是上帝賞賜你tī日光ê下面空虛ê日子，tio̍h kap你所疼ê婦人人快樂過日；因為he是你生前，tī日光ê下面，勞碌ê事所得tio̍h ê福份。
傳道書 9 10| 見若你ê手所應該做ê事，tio̍h盡力去做；因為tī你所beh去ê陰間，無做工，無計畫，無知bat，也無智慧。
傳道書 9 11| 我koh oa̍t-tńg想tī日光ê下面gâu走ê無的確會先到，有力ê無的確會khah贏，智慧ê無的確會得tio̍h米糧，明理ê，無的確會得tio̍h好額，奇巧ê無的確會得tio̍h恩典；in所tú-tio̍h-ê lóng在tī時期kap偶然ê。
傳道書 9 12| 因為人ê時期伊家己m̄知，親像魚不幸hō͘網圍tio̍h，鳥hō͘羅網當tio̍h，災厄忽然到ê時，世間人陷落tī hit內面，也是án-ni。
傳道書 9 13| 我看見日光ê下面有一項智慧，照我看是真大。
傳道書 9 14| 就是有一個細細ê城，hit中間人少少；有大ê君王來攻擊伊，圍困伊，koh起高ê土堆來攻擊伊。
傳道書 9 15| 城內有一個sòng-hiong koh也有智慧ê人，伊用智慧救hit-ê城；總是無人記念hit-ê sòng-hiong人。
傳道書 9 16| 我就講，智慧贏過氣力；總是hit-ê sòng-hiong人ê智慧hō͘人看輕，伊ê話也無人聽伊。
傳道書 9 17| 智慧ê人tī安靜中講話，比戇人ê頭目大聲嚷khah有人聽。
傳道書 9 18| 智慧贏過交戰ê軍器；總是一個有罪ê人會敗壞真chōe好事。
傳道書 10 1| 死ê胡蠅hō͘做香料ê ê油發出臭味；án-ni一點á ê愚戇也會敗壞大智慧kap尊貴。
傳道書 10 2| 智慧ê人ê心是tī伊ê chiàⁿ手pêng，愚戇ê人ê心是tī伊ê tò手pêng。
傳道書 10 3| Koh戇人行tī路裡，欠缺智慧，對眾人講伊是戇人。
傳道書 10 4| 掌權ê ê心神想beh攻擊你，m̄-thang離開你ê本位，因為溫和能免得大ê過失。
傳道書 10 5| 我看見日光ê下面，有一項m̄好，親像出tī掌權ê ê錯誤；
傳道書 10 6| 就是安置戇人tī高位，好額人坐tī低位。
傳道書 10 7| 我看見奴僕騎馬，貴族親像奴僕行tī地裡。
傳道書 10 8| 掘陷坑ê beh家己跋tī hit內面；拆牆ê beh hō͘蛇咬tio̍h。
傳道書 10 9| Phah石ê會受石傷，破柴ê會tùi án-ni tú-tio̍h危險。
傳道書 10 10| 鐵器已經tun，若無磨利伊ê嘴，就tio̍h 加出chōe-chōe力；獨獨得tio̍h智慧ê教示，就有利益。
傳道書 10 11| 未念咒ê時，蛇若咬tio̍h人，念咒ê人就無利益。
傳道書 10 12| 智慧ê人ê所講是恩惠ê話；愚戇ê嘴吞滅家己。
傳道書 10 13| 伊ê嘴所講ê話起頭是愚戇；伊ê話ê路尾是害人ê顛狂。
傳道書 10 14| 戇人chōe-chōe話；獨獨人m̄知將來怎樣；伊身後所beh有ê事是誰會kā伊講ah？
傳道書 10 15| 戇人ê勞碌致到hō͘ in厭倦，因為入城ê路伊也m̄知。
傳道書 10 16| 邦國ah，你ê王若是gín-ná，你ê貴族早起時宴樂，你就有災厄。
傳道書 10 17| 邦國ah，你ê王若是尊貴ê人ê kiáⁿ，你ê貴族照時lim食，為tio̍h beh補in ê力，m̄是因為好lim，你就有福氣。
傳道書 10 18| 因為pîn-tōaⁿ，厝蓋lap落去；為tio̍h手pîn-tōaⁿ，厝就老。
傳道書 10 19| 筵席是為tio̍h歡喜來設，酒是hō͘人khòaⁿ活；錢銀做萬事ê路用。
傳道書 10 20| 你m̄-thang咒詛君王，心也m̄-thang án-ni想；tī你ê睏房也m̄-thang咒詛好額人；因為空中ê鳥beh傳播chit-ê聲，有翼股ê也beh講起chit-ê事。
傳道書 11 1| Tio̍h將你ê米糧掖tī水面；因為過chōe-chōe日，就beh得tio̍h。
傳道書 11 2| 份額tio̍h分做七á八；因為你m̄知將來有甚麼災厄到地上。
傳道書 11 3| 雲若有雨滿滿，就piàⁿ落tī地上；樹若倒ǹg南á是ǹg北，樹倒tī甚麼所在，就定定tī-hia。
傳道書 11 4| 看風勢ê，無beh掖種；看雲色ê，無beh收割。
傳道書 11 5| 風所吹ê路，你m̄知，骨骸tī孕婦ê胎怎樣生長，你也m̄知；án-ni，行萬事ê上帝所做ê，你猶原bōe得tio̍h知。
傳道書 11 6| 早起時tio̍h掖你ê種子，ê-hng時也m̄-thang停你ê手；因為你m̄知chit-ê hit-ê toh-lo̍h一個beh茂盛；á是兩個beh平平好。
傳道書 11 7| 光真正是好，目睭看見光也是thang歡喜。
傳道書 11 8| 人活chōe-chōe年，就tio̍h快樂chōe-chōe年；總是也tio̍h想到烏暗ê日子，因為日子beh chōe-chōe；所beh來ê lóng是空虛。
傳道書 11 9| 少年人ah，你tī少年ê時tio̍h快樂；tī少年ê日子hō͘你ê心安慰你，也tio̍h照你ê心所ài-ê，kap目睭所看見ê來行，總是tio̍h知，為tio̍h這一切ê事，上帝beh審判你。
傳道書 11 10| 所以tio̍h hō͘憂悶離開你ê心，也對你ê身軀除去pháiⁿ-tāi；因為少年kap壯年，lóng是空虛。
傳道書 12 1| 你tio̍h tī少年ê日，記念創造你ê主，就是患難ê日iáu未到，也你所講，我無thang tī伊快樂，hiah-ê年iáu未近ê時。
傳道書 12 2| Tī日kap光kap月kap星未變做烏暗，以及雨過身，雲未koh來ê事先。
傳道書 12 3| 當hit日，顧厝ê ngia̍uh-ngia̍uh-chhoah；有力ê人酥腰(so͘-io)，挨磨ê，因為in少，就soah；tùi窗á看出去ê lóng烏暗；
傳道書 12 4| thàng街路ê門關teh，挨磨ê聲細細；鳥á一下哮，人就起來；唱歌ê cha-bó͘-gín-ná也lóng降低；
傳道書 12 5| 見tio̍h高就驚，tī路中也有所驚畏；杏樹開花，草蜢做重擔，慾心lóng無去；因為人歸tī伊永遠ê厝，哀哭ê人往來tī街路；
傳道書 12 6| 當銀鍊á未斷，金碗未破，tī水泉邊ê水瓶未損壞，ka-lak未pháiⁿ tī井頂；
傳道書 12 7| 塵埃歸土來返本，靈魂歸tī hō͘伊來ê上帝ê事先，tio̍h記念創造你ê主。
傳道書 12 8| 傳道ê講，空虛ê空虛，凡事lóng是空虛。
傳道書 12 9| Koh因為傳道ê有智慧，伊猶原教示百姓知bat；也靜靜想，查考，koh照次序排列chōe-chōe箴言。
傳道書 12 10| 傳道ê專心chhē thang歡喜ê話，是照正直寫ê誠實話。
傳道書 12 11| 智慧ê人ê話親像刺；會長ê話親像釘tiâu ê燈，lóng是tùi一個牧者所賜ê。
傳道書 12 12| 我ê kiáⁿ ah，iáu有一層，你tio̍h受勸解；著冊chōe，無窮盡；讀冊chōe，身軀會厭倦。
傳道書 12 13| Chiah-ê事lóng已經聽了lah；結尾就是敬畏上帝，謹慎守祂ê誡命；這就是人齊備ê本份。
傳道書 12 14| 因為見所做ê kap一切隱密ê事，無論是好是pháiⁿ，上帝lóng beh審判。
雅歌 1 1| 所羅門詩歌中ê雅歌。
雅歌 1 2| 願伊用伊ê嘴來chim我，　　因為你ê愛情比酒khah好。
雅歌 1 3| 你ê膏油蜂koh好；　　你ê名親像倒出來ê膏油；　　所以眾cha-bó͘-gín-ná lóng疼你。
雅歌 1 4| 願你牽我，阮就走來tè你；　　王chhōa我入伊ê房內；　　阮beh因為你來歡喜快樂，　　阮beh記念你ê愛情，贏過好酒；　　In疼你是應該ê。
雅歌 1 5| 耶路撒冷ê眾cha-bó͘-gín-ná ah，　　我是烏，iáu-kú 生做好，　　親像Ki-ta̍t ê布棚，　　親像所羅門ê帳籬。
雅歌 1 6| M̄-thang看我厘á烏色，是因為日曝我，　　我ê老母chiah-ê kiáⁿ bat受氣我，　　In hō͘我顧守葡萄園；　　總是我家己ê葡萄園，我無顧守。
雅歌 1 7| 我心所疼ê ah，求你kā我講，　　你tī甚麼所在飼羊，日中晝hō͘ in歇tī甚麼所在；　　Tī你同伴ê羊群ê邊á，　　我啥事親像罩面ê人ah？
雅歌 1 8| 女界中第一súi-ê ah，你若m̄知，　　做你出去，tè羊群ê腳跡去；　　飼你ê山羊á，tī牧者ê布棚邊。
雅歌 1 9| 我所疼ê，我比並你，　　親像法老ê車ê馬。
雅歌 1 10| 你鬢邊ê毛辮真súi，　　你ê頷頸掛珍珠ê鍊á，真好看。
雅歌 1 11| 阮beh kā你做金鍊á，鑲銀鈕á。
雅歌 1 12| 王坐伊ê桌ê時，　　我ná-ta̍t ê香油chhèng出伊ê芳味。
雅歌 1 13| 我所戀愛ê是做我一包ê沒藥，　　帶tī我ê胸前。
雅歌 1 14| 我所戀愛ê，是做我一pha ê指甲花，　　Tī Ún-kî-tí ê葡萄園內。
雅歌 1 15| 我所疼ê，看ah，你真súi；看ah，你真súi；　　你ê目睭親像鴿。
雅歌 1 16| 我所戀愛ê ah，看ah，你真súi，實在thang歡喜；　　咱ê眠床lóng是青綠ê色。
雅歌 1 17| 咱ê厝ê楹á是柏香柴，　　伊ê角á是松柏柴。
雅歌 2 1| 我是Sa-lûn ê玫瑰花，　　是山谷中ê百合花。
雅歌 2 2| 我所疼ê tī chiah-ê cha-bó͘-kiáⁿ ê中間，　　親像刺á內ê百合花。
雅歌 2 3| 我所戀愛ê，tī chiah-ê ta-po͘-kiáⁿ ê中間，　　親像樹林中ê蘋果樹；　　我真歡喜坐tī伊ê蔭影；伊ê果子我食了真甜。
雅歌 2 4| 伊chhōa我入筵席ê所在，　　用疼做旗tī我ê頂面。
雅歌 2 5| 求lín用葡萄餅來補我ê力，用蘋果來養我精神；　　因為我tùi愛情來致病。
雅歌 2 6| 伊ê tò手phô͘我ê頭殼，　　伊ê chiàⁿ手抱我。
雅歌 2 7| 耶路撒冷ê眾cha-bó͘-gín-ná ah，　　我kí羚羊以及田野ê鹿母，切切吩咐你，　　莫得phah醒伊，莫得攪擾我所疼ê，　　thèng候伊家己情願。
雅歌 2 8| Ā，我所戀愛ê ê聲看ah，伊來lah；　　Tiô tī山裡，跳tī嶺裡。
雅歌 2 9| 我所戀愛ê，親像羚羊á是鹿á；　　看ah，伊khiā tī阮ê牆壁後；　　Tùi窗á teh看；　　Tùi窗á-chí teh探。
雅歌 2 10| 我所戀愛ê出聲對我講，　　我所疼ê，我ê美人，起來kap我相kap去。
雅歌 2 11| 看ah，因為冬天已經過，　　雨已經晴(chîⁿ)，soah lah。
雅歌 2 12| 遍地ê花已經開，　　鳥á哮ê時到lah；　　Tī咱ê境內聽見ka-chui ê聲。
雅歌 2 13| 無花果樹ê果子漸漸成熟，　　葡萄樹開花吐出伊ê芳；　　我所疼ê，我ê 美人，起來kap我相kap去。
雅歌 2 14| 我ê鴿ah，你tī石縫內，tī山巖隱密ê所在；　　求你准我看見你ê面，聽見你ê聲；　　因為你ê聲溫和，你ê面生做súi。
雅歌 2 15| Tio̍h kā阮掠狐狸，細隻狐狸，就是敗壞葡萄園ê；　　因為阮ê葡萄tú-á beh開花。
雅歌 2 16| 我所戀愛ê屬我，我也屬伊，　　伊tī百合花中飼伊ê羊群。
雅歌 2 17| 我所戀愛ê ah，願你日涼冷，影伸長ê時，倒tńg來。　　親像羚羊á是鹿á，　　Tī Pek-te̍k ê山裡。
雅歌 3 1| 我暝時the tī我ê眠床，chhē我ê心所疼ê，　　我chhē伊，也chhē-bōe-tio̍h。
雅歌 3 2| Taⁿ我beh起來四界行tī城內，　　Tī街路，tī寬闊ê所在，　　我beh chhē我ê心所疼ê；　　我chhē伊也chhē-bōe-tio̍h。
雅歌 3 3| 城內巡查ê人tú-tio̍h我，　　我問in講，Lín有看見我心所疼ê á無？
雅歌 3 4| 我離開in無jōa遠，　　就tú-tio̍h我ê心所疼ê，　　我擒伊，m̄ hō͘伊去；　　thèng候我chhōa伊入我老母ê家，　　就是生我ê ê房內。
雅歌 3 5| 耶路撒冷ê眾cha-bó͘-gín-ná ah，　　我kí羚羊以及田野ê鹿母，切切吩咐你，　　莫得phah醒伊，莫得攪擾我所疼ê；　　thèng候伊家己情願。
雅歌 3 6| Hit-ê tùi曠野裡來，形狀親像火薰ê柱，　　用沒藥kap乳香，以及seng-lí人ta̍k樣ê芳粉來hō͘伊芳ê，　　是是誰 ah？
雅歌 3 7| 看ah，是所羅門ê轎，　　四圍有六十個勇士，　　lóng是tùi以色列勇士中揀ê。
雅歌 3 8| In lóng會曉用劍，gâu交戰，　　人人背刀tī腰裡，　　持防暝時ê危險。
雅歌 3 9| 所羅門王用黎巴嫩ê柴，　　為家己做一頂金輦。
雅歌 3 10| 伊ê柱是用銀做ê，　　伊ê 底是用金做ê，　　伊ê墊是紫色ê，　　其中是用耶路撒冷ê眾cha-bó͘-gín-ná ê愛情鋪ê。
雅歌 3 11| 錫安ê眾cha-bó͘-gín-ná ah，lín tio̍h出去看所羅門王，　　伊戴冕旒，就是tī伊合婚ê日，伊ê心歡喜ê日，　　伊ê老母kā伊戴ê。
雅歌 4 1| 我所疼ê，看ah，你真súi，看ah，你真súi，　　Tī phè ê內面你ê目睭親像鴿；　　你ê頭毛親像山羊kui陣；　　倒tī Ki-lia̍t ê山邊。
雅歌 4 2| 你ê嘴齒親像tú-á煎毛ê一群羊，洗清氣上來，　　Ta̍k隻有雙生kiáⁿ，無一隻失落伊ê kiáⁿ。
雅歌 4 3| 你ê嘴唇親像朱紅線，　　你ê嘴也生做好，　　你ê鬢邊tī phè內，　　親像一塊石榴。
雅歌 4 4| 你ê頷頸親像大衛ê台，起做軍藏局；　　壁頂吊一千個屏牌，　　lóng是勇士ê藤牌。
雅歌 4 5| 你ê兩個奶，親像一對鹿á，　　食草tī百合花中，　　就是鹿母雙生ê。
雅歌 4 6| 到日涼冷，影伸長ê時，　　我beh去沒藥山，kap乳香ê山頭。
雅歌 4 7| 我所疼ê，你完全súi，　　你無一點á瑕疵。
雅歌 4 8| 我ê新娘，你tio̍h tùi黎巴嫩kap我來，tùi黎巴嫩kap我來，　　Tùi A-má-ná ê頂面，tùi Sī-nî-jíⁿ kap Hek-bûn ê頂面；　　tùi獅ê穴，tùi豹ê山看落去。
雅歌 4 9| 我ê小妹ah，我ê新娘ah，　　你奪我ê心，你用目睭一下看，　　用你ê頷頸ê一條金鍊á，奪我ê心。
雅歌 4 10| 我ê小妹，我ê新娘，你ê愛情怎樣hiah美妙。　　你ê愛情怎樣比酒khah好；　　你ê膏油ê芳味怎樣比一切ê香料khah贏。
雅歌 4 11| 我ê新娘ah，你ê嘴唇親像蜜房teh滴，　　你ê舌下有蜜有奶；　　你ê衣服ê芳味親像黎巴嫩ê芳味。
雅歌 4 12| 我ê小妹，我ê新娘，就是關鎖ê園；　　蓋密ê井，封密ê水泉。
雅歌 4 13| 你所出是石榴ê園，有siōng好ê果子，　　指甲花kap ná-ta̍t ê樹。
雅歌 4 14| 有ná-ta̍t kap番紅花，　　菖蒲kap肉桂，以及chiah-ê乳香、　　沒藥、沉香，kap一切上等ê香料。
雅歌 4 15| 你是園中ê水泉，活水ê井，　　Tùi黎巴嫩流落來ê溪水。
雅歌 4 16| 北風ah，tio̍h起來，南風ah，tio̍h來，　　吹來我ê園，hō͘伊ê芳味發出；　　願我所戀愛ê入伊ê園內，　　食伊好ê果子。
雅歌 5 1| 我ê小妹，我ê新娘ah，我入我ê園內，　　挽我ê沒藥kap我ê香料，　　食我ê蜜pô͘ kap我ê蜜；　　Lim我ê酒kap我ê奶；　　我chiah-ê朋友，tio̍h來食；　　我所戀愛ê，來lim，koh lim chōe-chōe。
雅歌 5 2| 我睏，我ê心iáu精神；　　這是我戀愛ê ê聲，伊phah門，講，　　我ê小妹，我所疼ê，我ê鴿，　　我ê純全ê，求你kā我開門；　　因為我ê頭殼露水滿滿；　　我ê頭毛hō͘暝時ê露水滴tâm。
雅歌 5 3| 我已經thǹg我ê衫，beh怎樣koh穿？　　我已經洗我ê腳，怎樣thang koh phah lâ-sâm ah？
雅歌 5 4| 我所戀愛ê，tùi門孔伸手入來；　　我ê心腸為tio̍h伊來激動。
雅歌 5 5| 我起來，beh kā我所戀愛ê開門；　　我ê兩支手ê沒藥滴落去，　　我ê指頭á有沒藥汁滴tī門閂柄。
雅歌 5 6| 我kā我所戀愛ê開門；　　總是我所戀愛ê已經oa̍t-tńg身去lah；　　我為tio̍h伊ê話，神不附體；　　我chhē伊也chhē-bōe-tio̍h；我叫伊，伊也無應。
雅歌 5 7| 城內巡查ê人tú-tio̍h我，　　Phah我，傷我；　　顧城牆ê人搶我moa身軀ê巾。
雅歌 5 8| 耶路撒冷ê眾cha-bó͘-gín-ná ah，　　我切切吩咐你，若tú-tio̍h我所戀愛ê，tio̍h kā伊講，　　我因為愛情致病。
雅歌 5 9| 你chit-ê女界中第一súi-ê ah，　　你所戀愛ê，比別ê所戀愛ê有甚麼khah贏？　　你所戀愛ê，比別ê所戀愛ê有甚麼khah贏，　　你chiah án-ni切切吩咐阮？
雅歌 5 10| 我所戀愛ê，是白koh紅，　　是萬人中ê第一個。
雅歌 5 11| 伊ê頭殼親像siōng好ê金，　　伊ê頭毛垂落來，烏親像烏鴉。
雅歌 5 12| 伊ê目睭親像溪邊ê鴿，　　用奶洗伊，安置合適。
雅歌 5 13| 伊ê嘴phóe親像芳花kui排，親像芳草ê台，　　伊ê嘴唇親像百合花，koh滴落沒藥汁。
雅歌 5 14| 伊ê兩手親像金環鑲黃玉；　　伊ê身軀親像雕刻ê象牙，周圍鑲藍寶石。
雅歌 5 15| 伊ê腳腿親像矽石，安tī好金ê座；　　伊ê款式親像黎巴嫩，　　Koh真súi親像柏香樹。
雅歌 5 16| 伊ê話極其甜，伊完全thang疼；　　耶路撒冷ê眾cha-bó͘-gín-ná ah，　　這是我所戀愛ê，這是我ê朋友。
雅歌 6 1| 你chit-ê女界中第一súi-ê ah，　　你所戀愛ê氣toh-lo̍h？　　你所戀愛ê oa̍t-tńg去toh-lo̍h，　　Hō͘阮thang kap你去chhē伊？
雅歌 6 2| 我所戀愛ê落去伊ê園，　　到芳花kui排，tī園內飼羊群，　　Koh挽百合花。
雅歌 6 3| 我屬我所戀愛ê，我所戀愛ê也屬我；　　伊tī百合花ê中間飼羊群。
雅歌 6 4| 我所疼ê ah，你súi親像Tek-sat，　　生做好親像耶路撒冷，　　威儀親像kia̍h大旗ê軍隊。
雅歌 6 5| 你ê目睭m̄-thang看我，　　因為會奪我ê心神；　　你ê頭毛親像山羊kui陣，　　倒tī Ki-lia̍t ê山邊。
雅歌 6 6| 你ê嘴齒親像kui陣ê羊母，　　洗清氣上來；　　Ta̍k隻有雙生kiáⁿ，　　無一隻失落伊ê kiáⁿ。
雅歌 6 7| 你ê鬢邊tī phè內，　　親像一塊石榴。
雅歌 6 8| 有六十ê王后，八十個嬪妃，　　也有算bōe了ê宮女。
雅歌 6 9| 我ê鴿，我ê純全ê，是獨一ê；　　伊是伊ê老母獨生ê，　　是生伊ê所特別疼；　　chiah-ê cha-bó͘-gín-ná看見，就o-ló伊有福氣；　　王后嬪妃看見，也o-ló伊。
雅歌 6 10| Hit-ê ǹg外面看出來，親像早起時ê光，　　Súi親像月，清潔親像日，　　威儀親像kia̍h大旗ê軍隊ê，　　是是誰 ah？
雅歌 6 11| 我落去硬殼ê果子園，　　Beh看山谷中青翠ê植物，　　Beh看葡萄發íⁿ á-bē，　　石榴開花á-bē。
雅歌 6 12| 無phah算ê時，我ê心安置我，　　Tī尊貴ê人ê車。
雅歌 6 13| 倒來ah，倒來ah，Su-la̍h-bi̍t ah，　　倒來，倒來，hō͘阮看見你。　　Lín為何beh看Su-la̍h-bi̍t，　　親像看Má-hap-liām ê跳舞ah？
雅歌 7 1| 人君ê cha-bó͘-kiáⁿ ah，你ê腳穿鞋怎樣hiah súi；　　你ê大腿圓，滑親像珍寶，　　是奇巧ê手工做成ê。
雅歌 7 2| 你ê肚臍親像圓ê杯，　　無欠缺調和ê酒；　　你ê腹肚親像kui堆ê麥，　　周圍有百合花。
雅歌 7 3| 你ê兩個奶，親像一對鹿á，　　就是鹿母雙生ê。
雅歌 7 4| 你ê頷頸親像象牙ê塔，　　你ê目睭親像Hi-si̍t-pún ê池，óa近Pa-te̍k-la̍h-pìn；　　你ê鼻親像黎巴嫩ê塔，ǹg大馬色ê。
雅歌 7 5| 你ê頭殼tī你ê身軀親像Ka-bi̍t，　　你ê頭殼頂垂落來ê門是紫色ê；　　王為tio̍h伊ê頭毛bōe離得。
雅歌 7 6| 我所疼ê，你怎樣hiah súi；　　怎樣hiah thang歡喜，hō͘人歡喜快樂！
雅歌 7 7| 你ê身裁親像棗樹，　　你ê奶親像kui-pha ê果子。
雅歌 7 8| 我講，我beh上chit叢棗樹，擒伊ê枝；　　願你ê奶親像葡萄kui-pha，　　你ê氣味親像蘋果。
雅歌 7 9| 你ê嘴親像siōng好ê酒，　　為tio̍h我所戀愛ê lim了滑喉，　　流入睏ê人ê嘴唇。
雅歌 7 10| 我屬我所戀愛ê，　　伊也欣慕我。
雅歌 7 11| 我所戀愛ê ah，來ah，咱來去山場，　　咱來去鄉社歇暝。
雅歌 7 12| 咱透早起來，去葡萄園，看葡萄puh-íⁿ開花á無，　　石榴開蕊á無。　　我tī-hia beh將愛情hō͘你。
雅歌 7 13| Hong-ka出芳味；　　Tī咱ê門邊有ta̍k樣真好ê果子，新ê舊ê，lóng有；　　我所戀愛ê，這lóng是我kā你積聚ê。
雅歌 8 1| 苦bōe得tio̍h你做我ê兄弟，　　Bat suh我老母ê奶ê；　　就我若tī外面tú-tio̍h你，就kap你chim嘴，　　也無人會看輕我。
雅歌 8 2| 我beh引chhōa你，chhōa你入我老母ê家，　　伊beh教示我；　　我beh hō͘你lim調和ê酒，kap石榴ê汁。
雅歌 8 3| 伊ê tò手能扶我ê頭殼，　　伊ê chiàⁿ手beh抱我。
雅歌 8 4| 耶路撒冷ê眾cha-bó͘-gín-ná ah，　　我切切吩咐lín，　　莫得phah醒伊，莫得攪擾我所疼ê，　　thèng候伊家己情願。
雅歌 8 5| Hit-ê靠tī伊所戀愛ê，tùi曠野上來ê，這是是誰？　　我tī蘋果樹下叫醒你，　　你ê老母tī-hia經過痛苦，　　Tī-hia經過痛苦生你。
雅歌 8 6| 求你將我hē tī你ê心，親像印，hē tī你ê手骨親像印；　　因為愛情有大力親像死，　　妒忌殘忍親像陰府；　　所發出ê熱炎親像火燄；　　是極猛烈ê焰火。
雅歌 8 7| Chōe-chōe水bōe能滅愛情，　　大水也bōe能淹密伊；　　若有人beh用家內全業換愛情，　　的確hō͘人藐視。
雅歌 8 8| 阮有一個細漢小妹，iáu未長成，　　人來講親chiâⁿ ê日，　　阮tio̍h kā阮ê小妹怎樣設法？
雅歌 8 9| 伊若是牆，阮beh tī伊ê頂面起銀塔，　　伊若是門，阮beh用柏香柴板圍伊。
雅歌 8 10| 我是牆，我ê奶親像樓閣；　　hit時我tī伊ê目睭中親像得tio̍h平安ê人。
雅歌 8 11| 所羅門tī Pa-le̍k-hap-bûn有一坵葡萄園；　　伊將chit-ê葡萄園租戶顧守ê人；　　In ta̍k人為tio̍h in ê果子tio̍h納一千銀。
雅歌 8 12| 我ê葡萄園，我家己ê，是tī我ê面前；　　所羅門ah，hit一千歸hō͘你，　　兩百歸hō͘顧守果子ê人。
雅歌 8 13| 你tiàm tī園中ê，同伴lóng ài聽你ê聲，　　求你hō͘我也得tio̍h聽見。
雅歌 8 14| 我所戀愛ê ah，你tio̍h緊緊來，　　親像羚羊á是鹿á tī芳草ê山。
以賽亞書 1 1| 當O͘-se-a、Iok-thán、A-hap-su、Hi-se-ka，做猶大王ê時，A-mô͘-su ê kiáⁿ，以賽亞所得tio̍h論猶大kap耶路撒冷ê默示。
以賽亞書 1 2| 天ah，tio̍h聽，地ah，tio̍h俯耳孔，因為耶和華有講，我bat養飼kiáⁿ兒，培養in大漢，in竟然悖逆我。
以賽亞書 1 3| 牛bat伊ê主人，驢bat伊ê主人ê槽；總是以色列m̄-bat，我ê百姓bōe曉想。
以賽亞書 1 4| 害ah，犯罪ê國，背罪ê百姓，行pháiⁿ ê種類，敗壞ê kiáⁿ兒；in離開耶和華，看輕以色列ê聖ê，kap伊生疏，oa̍t倒tńg去。
以賽亞書 1 5| Lín ta̍uh-ta̍uh悖逆，是ài koh受phah mah？滿頭殼已經痛疼，滿心衰弱。
以賽亞書 1 6| Tùi kha-chiah底到頭殼頂，無一塊好肉；lóng是傷嘴，烏青腫，kap新phah ê傷；lóng未有收嘴，未有包密，也無用油潤澤。
以賽亞書 1 7| Lín ê地已經拋荒；lín ê城受火燒毀；lín ê田園tī lín ê面前hō͘外邦人所侵吞；已經拋荒，親像hō͘外邦人所敗壞ê。
以賽亞書 1 8| 只有留錫安城，親像葡萄園ê草寮，瓜á田ê草厝，受圍困ê城。
以賽亞書 1 9| 若m̄是萬軍ê耶和華kā咱留淡薄chhun ê百姓，咱就已經親像所多瑪，親像蛾摩拉一樣。
以賽亞書 1 10| Lín所多瑪ê官長ah，tio̍h聽耶和華ê話；lín蛾摩拉ê百姓ah，tio̍h 俯耳孔聽咱ê上帝ê教示。
以賽亞書 1 11| 耶和華講，Lín獻hiah-chōe祭物hō͘我有甚麼利益？公綿羊ê燒祭kap肥ê cheng-siⁿ ê油，我已經飽厭lah；牛káng ê血，羊á ê血，山羊káng ê血，我lóng無歡喜。
以賽亞書 1 12| Lín來朝見我，是誰 tùi lín討chit-ê，來thún踏我ê院ah？
以賽亞書 1 13| 莫得koh獻空空ê禮物；香料是我所厭惡ê；月ê初一，安歇日，召集ê聚會，是行pháiⁿ；守嚴肅會我忍bōe-tiâu。
以賽亞書 1 14| Lín ta̍k月ê初一kap節期，我ê心怨恨，看伊做重擔，hō͘我擔bōe起。
以賽亞書 1 15| Lín kia̍h起手，我beh掩目睭m̄看lín；lín chōe-chōe祈禱，我也m̄聽；lín ê手滿滿thâi人ê血。
以賽亞書 1 16| Lín tio̍h洗來家己清氣；tùi我ê目睭前除去lín所行ê pháiⁿ；soah lín ê做pháiⁿ；
以賽亞書 1 17| 學習行好，chhē公平，拯救受壓制ê，kā無父ê kiáⁿ申冤，為守寡人辯護。
以賽亞書 1 18| 耶和華講，Lín來，咱相kap辯論；lín ê罪雖然親像朱紅，beh變白親像雪；雖然紅親像胭脂，beh白親像羊毛。
以賽亞書 1 19| Lín若甘心聽thàn，beh得tio̍h食地上ê好物。
以賽亞書 1 20| 若m̄聽thàn，反tńg悖逆，beh受刀劍吞滅；因為耶和華親嘴講伊。
以賽亞書 1 21| 害ah，忠信ê城變做娼妓；從前充滿公平，公義tiàm hit內面；現今是兇手khiā起。
以賽亞書 1 22| 你ê銀變做渣滓；你ê酒thàu水。
以賽亞書 1 23| 你ê官長犯法，kap賊tàu伴；ta̍k-ê ài受pò͘賂，siàu想謝禮；in無為tio̍h無父ê kiáⁿ申冤，守寡人ê案件bōe得tio̍h到伊ê面前。
以賽亞書 1 24| 因為án-ni，主，萬軍ê耶和華，以色列ê英雄ê講，Ho͘h，我beh除我ê仇讎，hō͘家己khah-ōe 安得；beh對我ê對敵來報仇。
以賽亞書 1 25| 我beh koh下手tī你ê身上，一盡鍛鍊你ê渣滓，除清你ê雜質。
以賽亞書 1 26| 我beh koh設立你ê審判官親像起頭，設立你ê謀士親像早日；然後你beh稱做公義ê城，忠信ê城。
以賽亞書 1 27| 錫安beh因為公平得tio̍h救贖；in 倒tńg來ê人beh因為公義得tio̍h救贖。
以賽亞書 1 28| 悖逆ê kap犯罪ê beh做一下敗壞；放sak耶和華ê，的確消滅。
以賽亞書 1 29| Hiah-ê人beh因為lín所歡喜ê橡樹來漏氣；lín beh因為所揀ê園來見笑。
以賽亞書 1 30| 因為lín beh親像葉乾去ê橡樹；beh親像無水ê園。
以賽亞書 1 31| 有權勢ê beh親像麻屑，伊ê所做親像火星；lóng做一下to̍h，無人phah-hoa。
以賽亞書 2 1| A-mô͘-su ê kiáⁿ以賽亞所得tio̍h論猶大kap耶路撒冷ê默示。
以賽亞書 2 2| 到hiah-ê日ê了後，耶和華殿ê山beh建立tī chiah-ê山ê頂面，pôaⁿ過lóng總ê山嶺；萬國lóng beh來歸伊。
以賽亞書 2 3| 有chōe-chōe國ê百姓beh去，講，來ah，咱上耶和華ê山，到雅各ê上帝ê殿；伊beh用伊ê道路教示咱，咱亦beh行伊ê路；因為律法beh tùi錫安出，耶和華ê話beh tùi耶路撒冷傳播。
以賽亞書 2 4| 伊beh tī列國中來審判，為tio̍h chōe-chōe百姓來解決；in beh將in ê刀phah做犁頭，將in ê鎗phah做鐮á；chit國無kia̍h刀攻擊hit國，in亦無koh學習交戰。
以賽亞書 2 5| 雅各ê家ah，tio̍h來，咱tio̍h tī耶和華ê光明中來行。
以賽亞書 2 6| 耶和華，你有放sak你ê百姓，雅各ê家，因為in充滿東方ê風俗，行邪術ê，親像腓利士人；也kap外邦人結約。
以賽亞書 2 7| 伊ê地有金銀滿滿，伊ê財寶bōe算得；伊ê地有馬滿滿，伊ê車也bōe算得。
以賽亞書 2 8| 伊ê地有偶像滿滿，in跪拜家己手所造ê，就是家己ê指頭á所做ê。
以賽亞書 2 9| 卑賤ê屈落，尊貴ê降低；你莫得赦免伊。
以賽亞書 2 10| 你tio̍h入石洞，bih tī土裡，閃避耶和華ê顯赫kap伊威嚴ê榮光。
以賽亞書 2 11| 到hit日，目頭高ê人beh降做低，驕傲ê人beh受屈落，獨獨耶和華至尊無對。
以賽亞書 2 12| 因為萬軍ê耶和華有一日beh攻擊一切驕傲自高ê，kap一切升高ê，lóng降做低；
以賽亞書 2 13| koh攻擊黎巴嫩一切高大ê柏香樹，kap Pa-san一切ê橡樹；
以賽亞書 2 14| koh攻擊一切ê高山，kap一切大ê山嶺。
以賽亞書 2 15| Koh攻擊一切ê高台，kap一切堅固ê城牆；
以賽亞書 2 16| koh攻擊Tha-si一切ê船隻，kap一切thang意愛súi ê物。
以賽亞書 2 17| 驕傲ê人beh受屈落，自高ê人beh降做低；tī hit日獨獨耶和華至尊無對。
以賽亞書 2 18| 偶像beh做一下無去。
以賽亞書 2 19| 耶和華起來，hō͘地大振動ê時，人就入石洞，入土孔，閃避耶和華ê顯赫，kap伊威嚴ê榮光。
以賽亞書 2 20| 到hit日，人beh將所造來拜銀ê偶像，金ê偶像，hiat hō͘ 田鼠kap蜜婆。
以賽亞書 2 21| 到耶和華起來，hō͘地大振動ê時，人beh入石磐縫kap山洞，閃避耶和華ê顯赫，kap伊威嚴ê榮光。
以賽亞書 2 22| Lín莫得óa靠世間人，不過有一條氣tī鼻孔；thang算做甚麼ah？
以賽亞書 3 1| 看ah，因為主，萬軍ê耶和華，tùi耶路撒冷kap猶大除去in所óa靠ê，所依óa ê，就是所óa靠ê米糧，所óa靠ê水；
以賽亞書 3 2| 除去勇士，kap戰士，審判官kap先知，占卜ê kap長老；
以賽亞書 3 3| 五十夫長kap尊貴ê人，謀士kap khiáu ê師傅，以及gâu行法術ê。
以賽亞書 3 4| 我beh hō͘ gín-ná做in ê領袖，hō͘嬰á管轄in。
以賽亞書 3 5| 百姓beh大家相壓制，ta̍k人受厝邊ê壓制；少年人beh侮慢老人，卑賤ê人beh侮慢尊貴ê人。
以賽亞書 3 6| 人beh tī伊ê老父ê家，khiú伊ê兄弟，講，你有衣服，tio̍h做阮ê官長；chit-ê倒壞ê景況，thang歸你ê手料理。
以賽亞書 3 7| Hit時伊beh大聲講，我無beh做醫治lín ê；因為我ê家無米糧，也無衣服；lín m̄-thang設立我做百姓ê官長。
以賽亞書 3 8| 耶路撒冷衰敗，猶大倒壞；因為in ê嘴舌以及行做kap耶和華反對，惹tio̍h伊榮光ê目睭。
以賽亞書 3 9| In ê面色干證家己ê無正直；in講起家己ê罪惡，並無隱瞞，親像所多瑪一樣。In有災厄ah，因為in家己取災害。
以賽亞書 3 10| 論義人lín tio̍h講，伊有福氣，因為beh食家己行做所結ê果子。
以賽亞書 3 11| pháiⁿ人有災厄ah，伊beh tú-tio̍h災難；因為beh照伊所行ê受報應。
以賽亞書 3 12| 論到我ê百姓，gín-ná壓制in，婦人人管轄in。我ê百姓ah，引chhōa你ê hō͘你行差錯，koh毀壞你所行ê道路。
以賽亞書 3 13| 耶和華起來爭辯，khiā-teh審判hiah-ê百姓。
以賽亞書 3 14| 耶和華beh審問伊百姓中ê長老，kap in ê領袖，講，食了葡萄園ê果子ê就是lín；tùi sòng-hiong人所搶ê lóng tī lín ê家。
以賽亞書 3 15| Lín啥事壓制我ê百姓，掃sòng-hiong人ê面皮？這是主，萬軍ê耶和華，講ê。
以賽亞書 3 16| 耶和華koh講，因為錫安hiah-ê cha-bó͘-kiáⁿ驕傲，行路頷頸伸長長，看人使目尾，liam腳行，腳環khin-khiang哮；
以賽亞書 3 17| 所以主beh hō͘錫安hiah-ê cha-bó͘-kiáⁿ臭頭堅疕；耶和華koh hō͘ in赤身露體。
以賽亞書 3 18| 到hit日，主beh除去in súi ê腳環、頭毛網、月簪；
以賽亞書 3 19| 耳環、手so̍h、罩面ê phè；
以賽亞書 3 20| 花帽、腳鏈、花帶、香盒、苻袋；
以賽亞書 3 21| 手指、鼻環；
以賽亞書 3 22| 禮服、外套、披肩、荷包；
以賽亞書 3 23| 手鏡、幼苧衫、包頭ê巾，遮身軀ê phè。
以賽亞書 3 24| Beh有臭氣來替芳味；索á來替腰帶；頭殼光khō-khō來替súi ê頭毛；麻布hâ腰來替súi ê衣服；用火ê灸(kù)傷來替伊súi ê面貌。
以賽亞書 3 25| 你ê ta-po͘丁beh倒tī刀下；你ê勇士beh死tī戰陣。
以賽亞書 3 26| 伊ê城門beh悲傷哀叫；伊beh冷靜坐tī土腳。
以賽亞書 4 1| Tī hit日七個婦人人beh擒一個ta-po͘人，講，阮食家己ê米糧，穿家己ê衣裳；獨獨求你准阮歸tī你ê名，來除去阮ê見笑。
以賽亞書 4 2| 到hit日，耶和華所發生ê íⁿ beh súi koh榮光；土地ê出產beh做以色列逃脫ê人ê榮光體面。
以賽亞書 4 3| 凡若留tī錫安，存tī耶路撒冷，記載tī耶路撒冷應該得tio̍h活ê人lóng beh稱做聖；
以賽亞書 4 4| 就是tī主用審判ê神，燒毀ê神，洗除錫安cha-bó͘-kiáⁿ ê污穢，清氣耶路撒冷中thâi人流血ê時。
以賽亞書 4 5| 耶和華beh tī錫安山遍地kap伊hiah-ê會(##眾)ê頂面，日時起雲kap煙，暝時有火燄ê光；因為tī lóng總榮光ê頂面，的確有遮蓋。
以賽亞書 4 6| Beh有亭á，日時thang做蔭影來閃避熱，也thang做逃閃bih身ê所在，閃避狂風大雨。
以賽亞書 5 1| 我beh為tio̍h我所親疼ê唱歌，是我所疼ê ê歌，論伊ê葡萄園。我所親疼ê有葡萄園；tī真肥ê山頭。
以賽亞書 5 2| 伊開墾hit-ê園，除去石頭，栽上等ê葡萄樹，tī園內起一座樓，koh掘酒窟tī-hia，ǹg望結好ê葡萄，無phah算結野葡萄。
以賽亞書 5 3| Lín khiā起耶路撒冷ê，kap猶大人ah，taⁿ請lín tī我kap我ê葡萄園中，判斷tio̍h m̄-tio̍h。
以賽亞書 5 4| 我為我ê葡萄園所做ê以外，iáu有甚麼thang做ah？我ǹg望結好ê葡萄，怎樣反tńg結野葡萄ah？
以賽亞書 5 5| Taⁿ我kā lín講我beh對我ê葡萄園怎樣行；我beh拆去籬笆，hō͘伊受吞滅；拆毀圍牆，hō͘伊受thún踏。
以賽亞書 5 6| 我beh hō͘伊荒廢，無koh修整，無koh 耡剷(thû-thóaⁿ)；反tńg發刺á kap蒺藜；我也beh命令雲無落雨tī伊ê頂面。
以賽亞書 5 7| 因為萬軍ê耶和華ê葡萄園就是以色列家；伊所歡喜ê樹就是猶大人；伊所ǹg望ê是公平，反tńg有暴虐；所ǹg望ê是公義，反tńg有叫冤枉。
以賽亞書 5 8| 有災厄ah，hiah-ê用厝接厝，用田接田，致到無留空地ê；chhun lín家己khiā hit-ê境內。
以賽亞書 5 9| 我親耳聽見萬軍ê耶和華講，的確有chōe-chōe大koh súi ê厝宅成做拋荒，無人khiā起。
以賽亞書 5 10| 三十畝ê葡萄園只有出一pa-te̍k ê酒；一hō-mûi-jíⁿ ê種子只有收成一i-hoat ê米糧。
以賽亞書 5 11| 災厄ah，hiah-ê透早起來，放縱lim厚酒，直直到暝深，甚至到因為酒發狂。
以賽亞書 5 12| In tī筵桌彈琴彈瑟、phah鼓、pûn笛á、lim酒，無想tio̍h耶和華ê所行，亦無留心伊ê手所做ê。
以賽亞書 5 13| 所以我ê百姓因為無知受人掠去；in尊貴ê人真iau餓，kui陣ê百姓極其嘴乾。
以賽亞書 5 14| 因為陰間闊大伊ê所ài，開伊無限量ê嘴；in ê榮光，in ê眾人，in ê奢華，kap in中間快樂ê人，lóng落tī hit內面。
以賽亞書 5 15| 卑賤ê屈落，尊貴ê降低，目頭高ê人也降低；
以賽亞書 5 16| 只有萬軍ê耶和華tùi審判來尊做高，聖ê上帝tùi公義顯明做聖。
以賽亞書 5 17| Hit時羊á beh來食草親像tī家己ê草場；富人拋荒ê所在，出外人beh食伊。
以賽亞書 5 18| 有災厄ah，用虛假做索來引罪惡，koh親像用拖車ê索來khiú罪過。
以賽亞書 5 19| In講，願伊緊緊行，快快成伊ê所做，hō͘阮看見；願以色列ê聖ê所計畫ê逼óa來，hō͘阮知。
以賽亞書 5 20| 有災厄ah，hiah-ê稱pháiⁿ做好，稱好做pháiⁿ，用暗做光，用光做暗，用苦做甜，用甜做苦ê。
以賽亞書 5 21| 有災厄ah，hiah-ê家己看做有智慧，家己看做通達ê。
以賽亞書 5 22| 有災厄ah，hiah-ê勇敢tī lim酒，用能力調和厚酒ê。
以賽亞書 5 23| In因為受pò͘賂就稱pháiⁿ人做義，將義人ê義kā伊搶去。
以賽亞書 5 24| 所以親像火舌燒稻稿，乾草落tī火燄中，親像án-ni in ê根beh親像朽爛ê物，in ê花beh親像塵埃飛起來；因為in棄sak萬軍ê耶和華ê教示，看輕以色列ê聖ê ê話。
以賽亞書 5 25| 所以耶和華ê受氣對伊ê百姓發作，伊ê手伸出攻擊來phah in；chiah-ê山嶺就搖choah，in ê身屍tī街市親像糞土。雖然án-ni伊ê受氣iáu未消，伊ê手iáu 伸teh。
以賽亞書 5 26| 伊beh出旗號，招遠遠ê百姓，出口號叫in tùi地極來；看ah，in beh緊緊走來。
以賽亞書 5 27| 其中無有厭倦ê，無有跋倒ê，無有tuh眠ê，無有睏ê，腰帶也無放鬆，鞋帶也無phah斷。
以賽亞書 5 28| In ê箭真利，弓也piⁿ-ân；馬蹄親像tēng ê石，車輪親像捲螺風。
以賽亞書 5 29| In beh哮親像母ê獅，亦親像細隻獅teh哮；in beh hm̄-hm̄哮，來la̍k in所咬ê物，拖到穩當ê所在，無人會救倒tńg。
以賽亞書 5 30| Hit日in beh對in hm̄-hm̄哮，親像海hōa-hōa哮；人若看落地，就看見有烏暗艱苦，光明tī雲內變做烏暗。
以賽亞書 6 1| 當O͘-se-a王死hit年，我看見主坐tī高高ê寶座，伊ê衣服垂落滿殿。
以賽亞書 6 2| Tī伊ê頂面有se-la̍h兵跟隨teh khiā；各有六個翼，用兩個翼遮面，兩個翼遮腳，兩個翼teh飛。
以賽亞書 6 3| Chit-ê唱，hit-ê和，講，聖哉，聖哉，聖哉，萬軍ê耶和華；伊ê榮光充滿全地。
以賽亞書 6 4| 門框因為唱和ê聲來振動；殿就有煙雲滿滿。
以賽亞書 6 5| Hit時我講，我有災厄ah，我滅無lah；因為我是嘴唇無清氣ê人，koh tiàm tī嘴唇無清氣ê百姓中；因為我目睭有看見王，萬軍ê耶和華。
以賽亞書 6 6| 有一個se-la̍h兵飛來óa我，伊ê手the̍h熱熱ê炭，是用火擒tùi壇頂the̍h來ê。
以賽亞書 6 7| 將炭hē tī我ê嘴，講，看ah，chit-ê hē tī你ê嘴唇，你ê罪過就除去，你ê罪惡就赦免。
以賽亞書 6 8| 我koh聽見主ê聲講，我thang差是誰 ah？是誰 beh為阮去？我就講，我tī-chia，thang差我。
以賽亞書 6 9| 伊講，你去kā chit-ê百姓講，Lín聽是beh聽，總是bōe明白；看是beh看，總是bōe曉得。
以賽亞書 6 10| Hō͘ chit-ê百姓心鈍，耳孔重，目睭khoeh密；免得in用目睭看見，用耳孔聽見，心曉悟，oa̍t倒tńg來得tio̍h醫好。
以賽亞書 6 11| 我就講，主ah，這beh jōa久ah？祂講，到chiah-ê城拋荒，無人khiā起，厝內無人，土地極其拋荒；
以賽亞書 6 12| koh到耶和華遷徙hiah-ê人到遠遠，chit-ê地chōe-chōe放下teh。
以賽亞書 6 13| Tī hit中間若iáu chhun十份ê一份，亦beh受吞滅，親像栗樹橡樹，雖然剉起來，總是樹頭iáu留teh；án-ni有chit-ê聖ê後裔，就是hit-ê樹頭。
以賽亞書 7 1| O͘-se-a ê孫，Iok-thán ê kiáⁿ，猶大王A-hap-su坐位ê時，A-lân王Lī-sìn，kap以色列王Lī-má-lī ê kiáⁿ Pí-ka，上來攻擊耶路撒冷，總是攻bōe破。
以賽亞書 7 2| 有人kā大衛ê家講，A-lân kap Í-hoat-liân已經會盟；王ê心kap百姓ê心lóng搖動，親像樹林內ê樹hō͘風吹振動一樣。
以賽亞書 7 3| 耶和華對以賽亞講，Taⁿ你kap你ê kiáⁿ Si-a-ngá-su̍t出去到頂ê池ê水溝口，tī漂布師傅ê田ê大路，迎接A-hap-su；
以賽亞書 7 4| 對伊講，你tio̍h謹慎安靜；莫得因為chit兩支出煙ê火把頭，就是A-lân ê Lī-sìn kap Lī-má-lī ê kiáⁿ，Lia̍t ê受氣來驚惶失膽。
以賽亞書 7 5| 因為A-lân kap Í-hoat-liân kap Lī-má-lī ê kiáⁿ設pháiⁿ ê計謀害你，
以賽亞書 7 6| 講，咱tio̍h上來去，攻擊猶大，擾亂伊，攻破伊，tī伊ê中間設立Tha-pí-le̍k ê kiáⁿ做王。
以賽亞書 7 7| 主耶和華講，chit-ê計謀bōe建立，亦bōe成。
以賽亞書 7 8| 因為大馬色做A-lân ê頭，Lī-sìn做大馬色ê頭；tī六十五年內，Í-hoat-liân的確破壞，致到bōe成做國。
以賽亞書 7 9| Koh撒馬利亞做Í-hoat-liân ê頭，Lī-má-lī ê kiáⁿ做撒馬利亞ê頭；設使lín m̄信，就的確bōe能khiā在。
以賽亞書 7 10| 耶和華koh吩咐A-hap-su講，
以賽亞書 7 11| 你tio̍h對耶和華你ê上帝求一個兆頭；thang求伊tī深淵á是極高ê天。
以賽亞書 7 12| A-hap-su講，我m̄求，亦m̄試耶和華。
以賽亞書 7 13| 以賽亞講，大衛ê家ah，lín tio̍h聽；lín hō͘人為難，kiám算做小khóa事，亦beh hō͘我ê上帝為難mah？
以賽亞書 7 14| 因為án-ni，主本身beh hō͘ lín一個兆頭；看ah，有在室女beh懷孕生kiáⁿ，kā伊號名叫以馬內利。
以賽亞書 7 15| 到伊會曉得放sak pháiⁿ，揀好ê時，伊chiah beh食奶油kap蜜。
以賽亞書 7 16| 因為tī chit-ê gín-ná iáu未曉得放sak pháiⁿ揀好ê事先，你所驚 ê hit兩個王ê地beh tú-tio̍h放sak。
以賽亞書 7 17| 耶和華beh hō͘患難ê日臨到你kap你ê百姓，以及你老父ê家，tùi Í-hoat-liân離開猶大以來，bē-bat有chit號ê日，就是亞述王來。
以賽亞書 7 18| Hit時耶和華beh出口號，招埃及江河ê源頭ê胡蠅，以及亞述地ê蜂。
以賽亞書 7 19| Lóng beh飛來，歇tī拋荒ê山谷、石縫，kap一切ê刺phè，kap一切ê草場。
以賽亞書 7 20| Hit時主beh用tùi 河外雇chhiàⁿ ê剃頭刀，就是亞述王，來剃in ê頭，kap腳ê毛；亦beh一盡khun in ê嘴鬚。
以賽亞書 7 21| Hit時一人beh飼一隻牛母，兩隻綿羊母。
以賽亞書 7 22| 因為出奶chōe，伊beh食奶油；tī境內所chhun ê人lóng beh食奶油kap蜜。
以賽亞書 7 23| 前凡若栽一千叢ê葡萄樹，值一千銀，到hit時beh生刺phè kap蒺藜。
以賽亞書 7 24| 人上去hia，tio̍h帶弓箭，因為遍地滿滿刺phè kap蒺藜。
以賽亞書 7 25| 所有用鋤頭掘ê山地，你因為驚刺phè kap蒺藜m̄敢上去hia，不過做放牛ê所在，做羊thún踏ê位。
以賽亞書 8 1| 耶和華對我講，你the̍h一個大ê牌，用人通行ê字來寫，論起Má-hek-jíⁿ-sa-la̍h-le̍k-hap-si-pā-su。
以賽亞書 8 2| 我beh叫誠實ê干證，就是祭司O͘-lī-a，kap Iâ-pí-lí-ka ê kiáⁿ撒迦利亞，來做干證。
以賽亞書 8 3| 我kap先知娘同房；伊懷孕生kiáⁿ。耶和華就對我講，kā伊號名叫Má-hek-jíⁿ-sa-la̍h-le̍k-hap-si-pā-su。
以賽亞書 8 4| 因為chit-ê嬰á bōe曉叫，阿爸，阿母，ê事先，大馬色ê財寶kap撒馬利亞受搶ê物lóng搬tī亞述王ê面前。
以賽亞書 8 5| 耶和華koh對我講，
以賽亞書 8 6| 因為chit-ê百姓厭賤西羅亞慢慢流ê水，歡喜Lī-sìn kap Lī-má-lī ê kiáⁿ；
以賽亞書 8 7| 所以主beh hō͘ hit-ê 河真大真hiông ê水流來淹in，就是亞述王，kap伊一切ê榮光，beh pôaⁿ過伊一切ê水溝，漲滿伊chiah-ê岸；
以賽亞書 8 8| beh衝入猶大，漲滿四界淹，高到頷頸；以馬內利ah，伊ê翼thí開，遍滿你ê地。
以賽亞書 8 9| 列國ê百姓ah，chhut-chāi lín喧嘩，到尾的確破壞；遠ê人ah，tio̍h俯耳孔來聽；chhut-chāi lín hâ腰，的確beh破壞，chhut-chāi lín hâ腰，的確beh破壞。
以賽亞書 8 10| Chhut-chāi lín設計謀，的確歸空空；chhut-chāi lín議論，的確bōe成立；因為上帝kap阮tī-teh。
以賽亞書 8 11| 耶和華用大權能ê手指示我用話警戒我，講，M̄-thang行chit-ê百姓所行ê路，對我講，
以賽亞書 8 12| Chit-ê百姓所講叫做結黨ê，lín莫得講做結黨；in所驚ê，lín莫得驚，亦莫得忍。
以賽亞書 8 13| 獨獨tio̍h尊萬軍ê耶和華做聖；伊是lín所tio̍h驚ê，所tio̍h忍ê。
以賽亞書 8 14| 伊beh做聖所；亦beh ǹg以色列兩家做跋倒人ê石，窒礙人ê石磐；ǹg耶路撒冷khiā起ê百姓，做活tauh kap羅網。
以賽亞書 8 15| Chōe-chōe人beh tī hit頂面tio̍h-tak跋倒，跋到碎碎，亦hō͘伊網tio̍h掠tio̍h。
以賽亞書 8 16| 你tio̍h將干證ê話捲ân-ân，封密律法tī我學生ê中間。
以賽亞書 8 17| 我beh thèng候耶和華，就是家己掩伊ê面tī雅各ê家ê，我亦beh ǹg望伊。
以賽亞書 8 18| 看ah，我kap耶和華所hō͘我ê kiáⁿ，lóng是萬軍ê耶和華，tiàm tī錫安山ê，所用做兆頭記號，tī以色列中ê。
以賽亞書 8 19| 若有人對lín講，Lín tio̍h去問童乩kap行邪術ê，in ê聲音ki-ki kiu̍h-kiu̍h，言語細細；tio̍h應講，百姓kiám m̄-tio̍h問伊ê上帝mah？kiám thang為活人去問hiah-ê死ê mah？
以賽亞書 8 20| 人tio̍h照律法kap干證ê話；若無thàn chit-ê話來講，就bōe得tio̍h看見早起時ê光。
以賽亞書 8 21| In beh經過chit-ê地受艱苦受iau餓；iau餓ê時，心內家己受氣，咒詛in ê王，kap in ê上帝，
以賽亞書 8 22| kia̍h頭看天，俯落看地，無phah算一盡是艱苦烏暗，kap痛苦ê烏暗，受趕tī烏烏暗暗ê內面。
以賽亞書 9 1| 總是hit-ê bat受痛苦ê地無koh tiàm-tī烏暗，前上帝hō͘ Se-pò͘-lûn kap Ná-hut-tha-lī ê地受看輕，後來就hō͘沿海ê路，約旦ê河外，外邦ê加利利，得tio̍h榮光。
以賽亞書 9 2| 行tī烏暗中ê百姓看見大光；khiā起tī死蔭ê地ê，有光照in。
以賽亞書 9 3| 你hó͘ chit-ê國民chōe-chōe，亦加添in ê歡喜；in tī你ê面前歡喜，親像收割ê歡喜，親像人分所搶ê物，hit號ê快樂。
以賽亞書 9 4| 因為伊所背重ê擔，kap肩頭頂ê柺，以及壓制伊ê ê槌，你lóng kā伊at折，親像tī米甸ê日一樣。
以賽亞書 9 5| 因為交戰中穿甲ê人ê跟蹤，kap kō tī血內ê衫lóng beh受燒，做hiâⁿ火ê柴。
以賽亞書 9 6| 因為有一個嬰á為咱來出世，有一個kiáⁿ賞賜咱；伊beh負擔國政，伊ê名稱做奇妙，謀事，全能ê上帝，永遠tī-teh ê父，和平ê人君。
以賽亞書 9 7| 伊ê國政kap平安beh加添無窮盡，就是tī大衛ê寶座kap伊ê國，beh用審判公義來建立伊，保護伊，tùi taⁿ到永遠。萬軍ê耶和華ê熱心beh成chit-ê事。
以賽亞書 9 8| 主發出一句話hō͘雅各家，hit-ê話亦臨到以色列族。
以賽亞書 9 9| Chit-ê眾百姓，就是Í-hoat-liân kap khiā起tī撒馬利亞ê，lóng beh知；in照in驕傲自大ê心講，
以賽亞書 9 10| 磚甓已經倒，阮beh phah石來起；桑材樹已經剉，阮beh用柏香樹來替換。
以賽亞書 9 11| 所以耶和華beh起Lī-sìn ê對敵來攻擊伊，亦beh激動伊ê對敵；
以賽亞書 9 12| 東有A-lân人，西有腓利士人；in開嘴吞食以色列。雖然án-ni，耶和華ê受氣iáu未消，伊ê手iáu-kú 伸teh。
以賽亞書 9 13| Chit-ê百姓猶原無歸向phah in ê主，亦無chhē萬軍ê耶和華。
以賽亞書 9 14| 所以耶和華tī一日ê中間beh對以色列斬斷頭kap馬，棕樹枝kap蘆葦。
以賽亞書 9 15| 老大kap尊貴ê人就是頭，用白賊話教示人ê先知就是尾。
以賽亞書 9 16| 因為引chhōa chit-ê百姓ê，hō͘ in行叉路；hō͘ in引chhōa-ê lóng受吞滅。
以賽亞書 9 17| 所以主無歡喜in ê少年人，亦無beh憐憫in ê孤兒寡婦；因為ta̍k人是褻瀆ê，是行pháiⁿ-ê，koh ta̍k人ê嘴lóng是講戇話。雖然án-ni，耶和華ê受氣iáu未消，伊ê手猶原伸teh。
以賽亞書 9 18| 因為邪惡親像火to̍h燒滅刺phè kap蒺藜；koh to̍h tī ām-ām ê樹林，成做煙柱，轉旋chhèng上高。
以賽亞書 9 19| 因為萬軍ê耶和華ê大受氣，地遍遍受燒；百姓成做火to̍h ê柴；兄弟無相可憐。
以賽亞書 9 20| 人chiàⁿ-pêng搶the̍h，猶原是iau；tò-pêng吞咬，猶原bōe飽；ta̍k人咬伊家己手骨ê肉。
以賽亞書 9 21| Má-ná-se攻 Í-hoat-liân，Í-hoat-liân攻Má-ná-se；兩族合攻猶大。雖然án-ni，耶和華ê受氣iáu未消，伊ê手iáu-kú 伸teh。
以賽亞書 10 1| 有災厄ah，hiah-ê設立不義ê律例ê，kap記載奸詐ê判詞ê；
以賽亞書 10 2| 枉屈sòng-hiong人ê案件，搶奪我ê百姓中困苦ê人ê情理，用寡婦準做所搶ê物，用孤兒準做所劫 ê物。
以賽亞書 10 3| 當降刑罰ê日，有災厄tùi遠遠臨到，hit時lín beh怎樣？lín beh走去求甚麼人救lín ah？lín ê財寶beh留tī甚麼所在？
以賽亞書 10 4| In只有屈身tī受掠ê人ê下面，倒tī受thâi ê人ê下面。雖然án-ni，耶和華ê受氣iáu未消，伊ê手猶原伸teh。
以賽亞書 10 5| 有災厄ah，亞述是我受氣ê槌，手中kia̍h我ê痛恨做柺。
以賽亞書 10 6| 我beh差伊攻擊邪惡ê邦國，吩咐伊攻擊我所受氣ê百姓，搶伊所搶ê，掠伊所掠ê，將in thún踏親像街路ê土糜一樣。
以賽亞書 10 7| 總是伊m̄是chit號意思，伊ê心亦m̄是chit-ê打算；伊ê心內反tńg想毀滅，剿滅chōe-chōe國。
以賽亞書 10 8| 因為伊講，我ê人臣kiám無lóng是王mah？
以賽亞書 10 9| Ka-le̍k-lô kiám-m̄是親像Ka-ki-bí-si mah？Hap-má kiám-m̄是親像A-ní-poa̍t mah？撒馬利亞kiám-m̄是親像大馬色mah？
以賽亞書 10 10| 我ê手已經到偶像ê國，in雕刻ê偶像贏過耶路撒冷kap撒馬利亞ê偶像；
以賽亞書 10 11| 我怎樣款待撒馬利亞kap其中ê偶像，kiám bōe照án-ni款待耶路撒冷kap其中ê偶像mah？
以賽亞書 10 12| 主tī錫安山kap耶路撒冷成祂一切所做ê ê時，講，我beh刑罰亞述王心驕ê行做，kap伊目頭高ê榮光。
以賽亞書 10 13| 因為伊講，我所成ê事，是用我ê手ê能力，kap我ê智慧；我本有聰明；我移徙列國ê地界，搶in ê財寶，koh我親像勇士hō͘坐高位ê降做低。
以賽亞書 10 14| 我ê手the̍h-tio̍h列國ê財寶，親像the̍h鳥á-siū；我得tio̍h全地，親像拾tio̍h所放sak ê鳥á卵；無有phia̍t翼ê，無有開嘴ê，無有哮叫ê。
以賽亞書 10 15| Taⁿ斧頭kiám會對用伊來剉材ê家己誇口mah？鋸á kiám會對hit-ê 拖鋸ê家己phín-phóng mah？這是親像槌á運轉hit-ê kia̍h伊ê，親像柺á kia̍h起hit-ê m̄是柴ê。
以賽亞書 10 16| 因為án-ni，主，萬軍ê主，beh hō͘伊肥ê變做瘦；tī伊榮光ê下面beh有火to̍h起來，親像火燒一樣。
以賽亞書 10 17| 以色列ê光beh做火，伊ê聖ê beh做火燄；tī一日ê中間，將伊ê刺phè kap蒺藜燒了了。
以賽亞書 10 18| Koh將伊ê樹林kap肥地ê榮光，tùi神魂到肉體，lóng燒滅伊；勢面親像破病人漸漸衰敗。
以賽亞書 10 19| 伊ê樹林chhun ê樹無幾叢，gín-ná亦會記伊ê數額。
以賽亞書 10 20| 到hit日，以色列所chhun-ê，kap雅各家所逃脫ê，無koh óa靠hit-ê phah in ê；是beh誠實óa靠耶和華，以色列ê聖ê。
以賽亞書 10 21| 所chhun-ê beh倒tńg來，就是雅各家所chhun-ê，歸tī全能ê上帝。
以賽亞書 10 22| 以色列ah，你ê百姓雖然chōe親像海沙，只有chhun-ê倒tńg來；衰敗ê事已經定tio̍h，用公義來充滿。
以賽亞書 10 23| 因為主，萬軍ê耶和華，tī全地中beh行所定tio̍h ê滅無。
以賽亞書 10 24| 所以主，萬軍ê耶和華，án-ni講，khiā起錫安，我ê百姓ah，亞述雖然用槌phah lín，koh親像埃及ê款，kia̍h柺á攻擊你，你m̄免驚伊。
以賽亞書 10 25| 因為koh tiap-á久受氣就beh明白，koh我ê受氣beh tùi in ê滅無來soah。
以賽亞書 10 26| 萬軍ê耶和華beh kia̍h起鞭來phah伊，親像tī Gô-li̍p ê石磐phah米甸；伊ê柺á beh伸tī海頂，伊beh kia̍h起親像tī埃及一樣。
以賽亞書 10 27| 到hit日，亞述ê重擔beh離開你ê肩頭，伊ê擔beh離開你ê頷頸，伊ê擔也beh因為抹油ê緣故來毀壞。
以賽亞書 10 28| 亞述到A-ia̍p，經過Bí-ki-lûn，放行李tī Bi̍t-boa̍t；in經過隘口；
以賽亞書 10 29| tī Ka-pa歇暝；La̍h-má人驚惶；掃羅ê Ki-pì-a人逃走。
以賽亞書 10 30| Ka-lîm khiā起ê百姓ah，tio̍h大聲喉叫；來soah ê人ah，tio̍h 俯耳孔；慘ah，困苦ê A-ná-tu̍t ah！
以賽亞書 10 31| Má-tek-bí-ná人閃避；Ki-pèng khiā起ê百姓逃走。
以賽亞書 10 32| Hit日伊紮兵tī Lô-pek；比手ǹg錫安城ê山，就是耶路撒冷ê山頭。
以賽亞書 10 33| 看ah，主，萬軍ê耶和華，用hō͘人驚 ê威嚴來剉樹枝；長ê beh受剉，高ê beh降低；
以賽亞書 10 34| ām ê樹林，伊beh用鐵器剉伊；koh黎巴嫩beh tùi大權能ê來倒落去。
以賽亞書 11 1| Tùi耶西ê樹頭beh發一支íⁿ，對伊ê根所生ê枝beh結果子。
以賽亞書 11 2| 耶和華ê神beh tiàm tī伊，就是智慧kap聰明ê神，計畫kap能力ê神，智識kap敬畏耶和華ê神；
以賽亞書 11 3| 伊beh掠敬畏耶和華做歡喜；伊m̄是憑目睭所看見來審判，亦m̄是憑耳孔所聽見來擬斷；
以賽亞書 11 4| 伊beh用公義審判sòng-hiong人，用正直擬斷世上謙卑ê人；用嘴中ê柺phah世界，用嘴唇ê氣thâi死pháiⁿ人。
以賽亞書 11 5| 公義beh做伊ê腰帶，信實beh做伊ê身軀ê帶。
以賽亞書 11 6| 豺狼beh kap綿羊á相kap tòa，豹kap山羊kiáⁿ相kap倒teh；牛á kap細隻獅kap肥ê cheng-siⁿ，做細漢ê gín-ná beh牽in。
以賽亞書 11 7| 牛kap熊beh相kap食，in ê kiáⁿ beh相kap倒teh；獅beh食草親像牛。
以賽亞書 11 8| 食奶ê gín-ná beh thit-thô tī惡蛇ê孔口；斷奶ê gín-ná beh下手tī毒蛇ê穴。
以賽亞書 11 9| Tī我ê聖山ê遍地，的確無損傷無陷害；因為認bat耶和華ê知batbeh充滿地上，親像水淹滿tī洋海。
以賽亞書 11 10| 到hit日，耶西ê根頭khiā做萬百姓ê大旗，列邦beh歸óa伊；伊安歇ê所在有大榮光。
以賽亞書 11 11| 當hit日，主beh第二pái伸手救贖伊ê百姓中所chhun-ê，tùi亞述、埃及、Pa-thek-lô、Kó͘-si̍t、Í-lân、Sī-ná、Hap-má，kap眾海嶼tò來。
以賽亞書 11 12| 伊beh ǹg列國khiā大旗，招集以色列受趕散ê人，聚集猶大四散ê人，tùi地ê四極來。
以賽亞書 11 13| Í-hoat-liân ê怨妒beh消無，猶大ê對敵beh除滅；Í-hoat-liân無beh怨妒猶大，猶大無beh對敵Í-hoat-liân。
以賽亞書 11 14| In beh ǹg西飛去，phah tī腓利士人ê肩頭頂，相kap搶東方ê人；伸手tī Í-tong kap Mô͘-ap；A-bûn族也beh順服in。
以賽亞書 11 15| 耶和華beh hō͘埃及海ê港乾去；用大風ia̍t伊ê手tī大河ê頂面，hō͘河分做七條，人拖鞋能得過去。
以賽亞書 11 16| 為tio̍h伊所chhun ê百姓，就是tùi亞述chhun tò來ê，beh有一條大路親像當日為tio̍h以色列tùi埃及地上來ê一樣。
以賽亞書 12 1| 到hit日，你beh講，耶和華ah，我beh感謝祢，因為祢雖然bat受氣我，taⁿ祢ê受氣已經soah，祢亦安慰我。
以賽亞書 12 2| 看ah，上帝是拯救我ê；我beh óa靠伊，亦無驚；因為主耶和華是我ê氣力，是我ê詩歌；伊亦成做救我ê。
以賽亞書 12 3| Lín beh tùi救恩ê水泉歡喜來chhiūⁿ水。
以賽亞書 12 4| Tī hit日lín beh講，Tio̍h感謝耶和華，求叫祂ê名，將祂所行ê報揚tī列邦中，講起祂ê名已經受尊做高。
以賽亞書 12 5| Lín tio̍h唱歌o-ló耶和華；因為伊所行ê真顯赫；願chit-ê tāi-chì遍傳tī天下。
以賽亞書 12 6| 錫安khiā起ê百姓ah，lín tio̍h出大歡喜ê聲，因為以色列ê聖ê tī lín ê中間做大。
以賽亞書 13 1| A-mô͘-su ê kiáⁿ以賽亞所看見論巴比倫ê默示。
以賽亞書 13 2| Lín tio̍h tī光khō-khō ê山khiā大旗，tùi in出聲ia̍t手，hō͘ in入貴族ê門。
以賽亞書 13 3| 我吩咐我所揀出來ê人，我已經為tio̍h我ê受氣，來召我ê勇士，就是hiah-ê phín-phóng自高ê人。
以賽亞書 13 4| 山裡有chōe-chōe人ê聲，親像大陣ê百姓，有chōe-chōe國ê百姓聚集hōa-hōa哮ê聲；這是萬軍ê耶和華點齊軍隊，beh交戰。
以賽亞書 13 5| In tùi遠ê所在來，tùi天邊來，就是耶和華kap行祂ê受氣ê ke-si，beh毀滅chit-ê全地。
以賽亞書 13 6| Lín tio̍h哀哭，因為耶和華ê日子近lah，親像毀滅tùi全能ê來。
以賽亞書 13 7| 所以lóng總ê手beh軟落去，眾人ê心beh消溶。
以賽亞書 13 8| In beh驚惶；痛疼艱苦beh擒tio̍h in；in 攪絞親像beh生kiáⁿ ê婦人人；大家gông-ngia̍h相看，面親像火燄ê面。
以賽亞書 13 9| 看ah，耶和華ê日臨到，beh有殘忍、痛恨、大受氣；hō͘ chit-ê地拋荒，tùi hit中間除滅有罪ê人。
以賽亞書 13 10| 天頂ê眾星 列宿lóng無發出光，日頭tú-á出就變烏暗，月亦無發出伊ê光。
以賽亞書 13 11| 我beh因為邪惡刑罰世界，因為罪孽刑罰pháiⁿ人；hō͘驕傲ê人ê lām-sám soah去，壓制強暴ê人ê自高。
以賽亞書 13 12| 我beh hō͘人比好金khah少，hō͘人比O-hui ê金khah少。
以賽亞書 13 13| 所以我beh hō͘天振動，hō͘地搖choah，離開伊ê本位，就是tī萬軍ê耶和華ê痛恨kap祂大受氣ê日。
以賽亞書 13 14| In beh親像受追趕ê鹿，親像無人聚集ê羊；ta̍k人tò去本族，ta̍k人逃走到本所在。
以賽亞書 13 15| 見若hō͘伊tú-tio̍h-ê beh受鑿thàng，見若hō͘伊掠tio̍h-ê beh hō͘刀thâi死。
以賽亞書 13 16| In ê嬰á beh tī in ê目前hō͘人siak死，in ê厝beh hō͘人搶奪，in ê bó͘ beh hō͘人凌辱。
以賽亞書 13 17| 我beh激動Bí-thài人來攻擊in，in無對重銀，亦無ài ti̍h金。
以賽亞書 13 18| In ê弓beh phah死伊ê少年人，無憐憫婦人人ê胎孕，in ê目睭也無可憐gín-ná。
以賽亞書 13 19| 巴比倫平素做列國ê榮光，做Ka-le̍k-tí人驕傲ê裝飾，beh親像所多瑪蛾摩拉hō͘上帝所毀壞。
以賽亞書 13 20| 伊ê內面的確永永無人tòa，代代無人khiā起；阿拉伯人無tī-hia搭布棚；顧羊ê人亦無hō͘羊群倒tī-hia。
以賽亞書 13 21| 只有曠野ê走獸倒tī-hia，hm̄-hm̄哮ê獸滿厝間；鴕鳥tiàm tī-hia，野山羊tī-hia跳舞。
以賽亞書 13 22| 豺狼beh哮tī伊ê營盤，山狗beh哮tī伊宴樂ê宮殿；伊ê時近lah，伊ê日子無久長。
以賽亞書 14 1| 耶和華beh憐憫雅各，beh koh揀以色列，將in安置tī本所在，寄腳ê beh歸óa in，kap雅各家連合。
以賽亞書 14 2| 列邦beh將in帶tò來本所在；以色列家beh tī耶和華ê地得tio̍h in做奴僕女婢，亦beh搶掠前搶掠in-ê，管轄前壓制in-ê。
以賽亞書 14 3| 當耶和華hō͘你脫離艱苦煩惱，kap人勉強你做ê苦工，得tio̍h平安ê日，
以賽亞書 14 4| 你beh做chit-ê歌論巴比倫王，講，制壓人ê，怎樣竟然無去！勒索人ê，怎樣竟然無去！
以賽亞書 14 5| 耶和華有at折pháiⁿ人ê柺，kap管轄人ê ê權柄，
以賽亞書 14 6| 就是tī受氣中連連phah chiah-ê百姓ê，tī受氣中管轄列國，行窘迫無人阻止ê。
以賽亞書 14 7| Taⁿ全地得tio̍h安歇平靜；人lóng出歡喜ê聲。
以賽亞書 14 8| 松樹kap黎巴嫩ê柏香樹，lóng因為你歡喜，講，對你倒落去，無人koh上來剉阮。
以賽亞書 14 9| 你落去ê時，陰間就為你振動，來迎接你；koh因為你驚動hiah-ê bat tī世間做領袖ê陰魂；亦hō͘ hiah-ê bat做列國ê君王ê lóng對伊ê座位khiā起來。
以賽亞書 14 10| In lóng beh應你講，你亦變做軟弱親像阮mah？你亦kap阮相親像mah？
以賽亞書 14 11| 你ê威風kap你ê琴瑟ê聲，lóng落到陰間；鋪tī你ê下面ê是蟲，蓋tī你ê頂面ê是蛆(chhu)。
以賽亞書 14 12| 天光早ê啟明星ah，你怎樣tùi天墜落！你chit-ê攻破列國ê，怎樣受砍倒tī地上。
以賽亞書 14 13| 你ê心內bat講，我beh上到天頂，我beh舉起我ê座位tī上帝眾星ê頂面；我beh坐tī聚會ê山，tī北方ê極頭。
以賽亞書 14 14| 我beh上到比雲khah高ê頂面；我beh kap至koânê平等。
以賽亞書 14 15| 總是你beh墜落陰間，到深坑ê極頭。
以賽亞書 14 16| 凡若看見你ê lóng beh注目看你，留心想你，講，
以賽亞書 14 17| Hō͘大地搖choah，hō͘列國振動，hō͘世界拋荒，hō͘城牆chhia倒，無tháu放受掠ê人tò去in tau，是chit-ê人mah？
以賽亞書 14 18| 列國ê君王lóng ta̍k-ê有榮光，睏tī伊ê墓。
以賽亞書 14 19| 獨獨你受hiat-ka̍k，bōe得tio̍h入你ê墓，親像thang厭賤ê枝，用受thâi ê人做衫，就是受刀鑿死，墜落坑中石頭hit位ê；你koh親像受thún踏ê身屍。
以賽亞書 14 20| 你bōe得tio̍h kap in同埋葬，因為你敗壞你ê國，thâi死你ê百姓；pháiⁿ人ê後裔的確永遠無名。
以賽亞書 14 21| 因為祖公ê罪，tio̍h備辦thâi死in ê kiáⁿ孫，免得in興起來佔地，起城遍世間。
以賽亞書 14 22| 萬軍ê耶和華講，我beh起來攻擊in，beh tùi巴比倫除滅伊ê名，kap所chhun-ê，以及伊ê kiáⁿ伊ê孫；這是耶和華講ê。
以賽亞書 14 23| 我beh hō͘伊ê地做河豬所tiàm ê位，koh變做水池；我beh用滅無ê掃帚(chhiú)掃除伊；這是萬軍ê耶和華講ê。
以賽亞書 14 24| 萬軍ê耶和華有chiù-chōa講，我所想ê決斷beh成；我所定tio̍h-ê決斷建立。
以賽亞書 14 25| 我beh phah敗亞述人tī我ê地，thún踏伊tī我ê山；伊ê擔beh離開我ê百姓；伊ê重擔beh離開我ê百姓ê肩頭。
以賽亞書 14 26| 這是已經定tio̍h beh行tī全地ê旨意；這是伸tī萬國頂面ê手。
以賽亞書 14 27| 萬軍ê耶和華已經定tio̍h旨意，是誰能廢無伊？伊ê手已經伸出，是誰能hō͘伊kiu倒tńg？
以賽亞書 14 28| A-hap-su王死hit年，有chit-ê默示。
以賽亞書 14 29| 腓利士ê全地ah，莫得因為phah你ê柺已經折(chi̍h)來歡喜；因為tùi蛇ê卵beh生出毒蛇，伊所生ê是飛ê火蛇。
以賽亞書 14 30| Sòng-hiong人ê大kiáⁿ beh得tio̍h食，欠缺ê人beh安然倒teh；我beh用飢荒餓死你ê種類，伊beh thâi死你所chhun-ê。
以賽亞書 14 31| 門ah，tio̍h啼哭；城ah，tio̍h喉叫；腓利士全地ah，你消無lah；因為有煙tùi北勢來，伊ê兵丁無一個落(làu)陣。
以賽亞書 14 32| Beh怎樣應列國ê使者ah？Tio̍h講，耶和華建立錫安，祂ê百姓中困苦ê人beh投歇tī hit內面。
以賽亞書 15 1| 論Mô͘-ap ê默示。	因為一暝ê中間Mô͘-ap ê A-jíⁿ變做荒廢，無去；因為一暝ê中間Mô͘-ap ê Ki-jíⁿ變做荒廢，無去。
以賽亞書 15 2| 伊上到Pa-ek，koh去Tí-pún，到高ê所在啼哭；Mô͘-ap人因為Nî-pho kap Bí-tí-pa哀哭，ta̍k-ê頭殼光溜溜，嘴鬚剃了了。
以賽亞書 15 3| In tī街市裡腰lóng hâ麻布；tī厝頂kap hit-ê寬闊ê所在，ta̍k人lóng啼哭，目屎直直流。
以賽亞書 15 4| Hi-si̍t-pún kap Í-lī-a-lī，悲哀ê聲聽到Ngá-cha̍p；所以Mô͘-ap帶軍器ê大聲hoah-hiàm；伊ê心ngia̍uh-ngia̍uh-chhoah。
以賽亞書 15 5| 我ê心為tio̍h Mô͘-ap悲哀；伊ê貴族走到Só-jíⁿ，到Í-ki-la̍h Si-lī-si-a；in上Lō͘-hi ê路，ná行ná哮；tī Hô-lô-liām ê路，因為毀滅出哀哭ê聲。
以賽亞書 15 6| 因為Lêng-lîm ê水beh乾去；因為青翠ê草枯焦；烏幼ê菜蔬滅無，青翠ê物lóng無去。
以賽亞書 15 7| 因為án-ni， Mô͘-ap人所得tio̍h ê財物kap所積聚ê，lóng beh 帶過柳樹溪；
以賽亞書 15 8| 因為哀慘ê聲遍滿Mô͘-ap ê四境，哀哭ê聲聽到Í-ki-liân，哀哭ê聲聽到Pí-jíⁿ-í-lîm。
以賽亞書 15 9| 因為Tí-bûn ê水有血滿滿；我beh加添Tí-bûn ê災難，hō͘獅來追jip Mô͘-ap逃脫ê百姓，kap hit所在所chhun ê人。
以賽亞書 16 1| Lín tio̍h將羊á獻hō͘地方掌權ê，tùi Se-la̍h ǹg曠野，送到錫安城ê山。
以賽亞書 16 2| Mô͘-ap khiā起ê百姓tī A-loán ê渡頭，親像四界飛ê鳥，親像拆破ê鳥á-siū。
以賽亞書 16 3| 你tio̍h設計謀，行公平，hō͘你ê影tī中晝ê時，親像烏暗暝；受趕逐ê人hō͘伊bih；逃走ê百姓m̄-thang kā伊露出。
以賽亞書 16 4| 你tio̍h容允我chiah ê受趕逐ê人kap你相kap tiàm。論到Mô͘-ap，你tio̍h做伊閃bih ê所在，脫離殘害ê ê面前；因為勒索人ê歸tī無，毀滅ê事soah去，thún踏人ê tùi國中除滅。
以賽亞書 16 5| Beh有寶座因為慈愛來建設，beh有誠實ê坐tī hit頂面，tī大衛ê布棚內teh審判，求公平，緊緊行公義。
以賽亞書 16 6| 阮聽見Mô͘-ap人ê驕傲，伊驕傲到極；伊ê自高，伊ê驕傲，伊ê大受氣；phín-phóng ê話是空空。
以賽亞書 16 7| 所以Mô͘-ap beh為tio̍h Mô͘-ap啼哭，人人lóng beh啼哭；lín beh為tio̍h Kiat-jíⁿ Hap-lia̍t-siat ê葡萄餅來吐氣，受phah真傷重。
以賽亞書 16 8| 因為Hi-si̍t-pún ê田乾去；Se-pí-má ê葡萄樹亦是án-ni；列國ê主at折伊第一好ê枝，chiah-ê枝伸到Ngá-siā，thòaⁿ到曠野；伊ê枝伸出pôaⁿ過海。
以賽亞書 16 9| 所以我beh為tio̍h Se-pí-má ê葡萄樹哀哭kap Ngá-siā人ê哀哭一樣；Hi-si̍t-pún Í-lī-a-lī ah，我beh用目屎灌ak你，因為lín收成果子kap五穀ê時，hoah-hiàm ê聲忽然到。
以賽亞書 16 10| Tùi肥ê田中搶去歡喜快樂，tī葡萄園的確無唱歌，亦無歡喜ê聲；踏酒ê tī酒窟內無踏出酒；我hō͘伊歡喜ê聲soah。
以賽亞書 16 11| 因為án-ni，我ê心腹為tio̍h Mô͘-ap親像琴出聲，我ê心腸為tio̍h Kiat-jíⁿ Hap-lia̍t-siat亦是án-ni。
以賽亞書 16 12| Mô͘-ap人朝見ê時，tī高ê所在厭倦，koh到伊ê聖所祈禱，亦bōe成。
以賽亞書 16 13| 這是耶和華前論Mô͘-ap所講ê話。
以賽亞書 16 14| 總是現在耶和華ê話講，三年內，照長工ê年限，Mô͘-ap ê榮光kap伊ê眾人beh tú-tio̍h凌辱；所chhun ê人真少，無上算。
以賽亞書 17 1| 論大馬色ê默示。	看ah，大馬色已經受廢棄，無koh做城，的確變做瓦phiaⁿ-phè ê堆。
以賽亞書 17 2| A-lô-jíⁿ ê城已經受放sak，的確成做飼羊ê所在；羊倒tī-hia，無人phah驚in。
以賽亞書 17 3| Í-hoat-liân ê山寨，大馬色ê國權，A-lân所chhun ê百姓，lóng beh親像以色列ê榮光無去；這是萬軍ê耶和華講ê。
以賽亞書 17 4| 到hit日，雅各ê榮光beh衰薄，伊ê肥ê身體beh消瘦。
以賽亞書 17 5| 就beh親像收割ê人收五穀，用手割hiah-ê穗；koh親像人tī Lī-hoa̍t-im ê山谷拾麥屑。
以賽亞書 17 6| In中間所chhun-ê無lōa-chōe，親像人摃橄欖樹，Tī地 益高ê枝尾，只有兩三粒，tī果子樹伸遠ê枝尾，只有四五粒；這是耶和華以色列ê上帝講ê。
以賽亞書 17 7| 當hit日，人beh仰望造化伊ê主，目睭beh觀看以色列ê聖ê。
以賽亞書 17 8| In無koh仰望家己ê手所起ê祭壇，無koh觀看家己ê指頭á所造ê柴柱，á是日ê像。
以賽亞書 17 9| Tī hit日，in堅固ê城beh親像樹林內kap山尾溜所棄sak ê所在，就是in早前tī以色列人ê面前所棄sak-ê；án-ni地就拋荒。
以賽亞書 17 10| 因為你bōe記得救你ê上帝，無記念做你ê氣力ê石磐；所以你栽真心適ê樹á栽，亦種別樣ê種。
以賽亞書 17 11| 栽種ê日，你kā伊圍籬笆；到早起時，hō͘你所種ê開花；總是tī憂苦絕望痛疼ê日，所收割ê lóng飛飛去。
以賽亞書 17 12| 聽ah，有chōe-chōe百姓ê聲，in hōa-hōa哮親像海ê hōa-hōa哮；有列國ê走chông，in走chông親像大水ê走chông。
以賽亞書 17 13| 列邦走chông，親像chōe-chōe水ê走chông；總是上帝hoah in，in就走去遠遠koh受追趕，親像山頂風前ê粗糠，koh親像大風頭前teh捲ê物。
以賽亞書 17 14| Ê-hng時有驚惶；天iáu未光，in就無去；這是搶阮ê人所得tio̍h ê份，是劫阮ê人ê報應。
以賽亞書 18 1| Hā ah，Kó͘-si̍t chiah-ê河外，伊ê翼phia̍t-phia̍t哮ê地。
以賽亞書 18 2| 伊差使者過海，坐蘆葦ê船tī水面，講，Lín chiah-ê 緊快ê使者，tio̍h到高大光滑ê百姓hia，tùi開國以來，hiah-ê百姓極其thang驚，是分地界thún踏人ê，in ê地有江河分開。
以賽亞書 18 3| 世上一切khiā起ê百姓，kap tiàm tī地上ê人ah，山頂khiā大旗ê時lín  tio̍h看，pûn哨角ê時lín tio̍h聽。
以賽亞書 18 4| 因為耶和華對我án-ni講，當日時有天氣ê炎熱，收割ê熱天有露水ê雲霧ê時，我tī我khiā起ê所在beh靜靜坐teh看。
以賽亞書 18 5| 收割ê事先，花已經開謝，花亦結成beh熟ê葡萄，伊beh用鐮á割去軟ê枝，koh beh剪除ām-ām ê藤。
以賽亞書 18 6| Lóng beh hiat hō͘山間ê鷹鳥，kap地上ê野獸；夏天ê鷹鳥beh歇tī-hia，冬天ê野獸lóng beh倒tī-hia。
以賽亞書 18 7| 到hit時，chit-ê高大光滑ê百姓，就是tùi開國以來極其thang驚，分地界thún踏人ê，in ê地有江河分開，in beh將禮物獻hō͘萬軍ê耶和華，就是獻到錫安山，耶和華安置祂ê名ê所在。
以賽亞書 19 1| 論埃及ê默示。	看ah，耶和華坐緊緊ê雲臨到埃及；埃及ê偶像tī祂ê面前ngia̍uh-ngia̍uh-chhoah；埃及人ê心tī內面消溶。
以賽亞書 19 2| 我beh激動埃及人攻擊埃及人，兄弟攻擊兄弟，厝邊攻擊厝邊，城攻擊城，國攻擊國。
以賽亞書 19 3| 埃及人ê心神beh tī內面失膽；我beh敗壞in ê計謀；in beh求偶像kap念咒ê，做童乩ê，行邪術ê。
以賽亞書 19 4| 我beh將埃及人交tī殘忍ê主ê手，強暴ê王beh管轄in；這是主萬軍ê耶和華講ê。
以賽亞書 19 5| 海中ê水beh絕斷，河水beh消無乾去。
以賽亞書 19 6| 江河beh變臭味，埃及ê河水beh減少，乾乾去；蘆葦kap蘆竹lóng枯焦。
以賽亞書 19 7| 河邊kap河口ê草埔，以及河邊所栽種ê lóng枯焦，受掃除無去。
以賽亞書 19 8| 討魚ê beh啼哭，放釣tī河裡ê beh悲傷；拋網tī水裡ê beh衰敗。
以賽亞書 19 9| 績(cheh)幼苧ê，kap織白布ê，lóng beh見笑。
以賽亞書 19 10| 國家ê柱石beh tú-tio̍h phah碎，所有ê chhiàⁿ工人心beh煩惱。
以賽亞書 19 11| Só-an ê首領極其愚戇；法老大智慧ê謀士所計畫ê成做愚蠢。Lín thái-thó敢對法老講，我是智慧人ê kiáⁿ孫，我是先王ê kiáⁿ孫？
以賽亞書 19 12| 你ê智慧ê人tī toh-lo̍h？萬軍ê耶和華論埃及所定tio̍h ê旨意，in thang來知，thang kā你講lah。
以賽亞書 19 13| Só-an ê首領lóng變做戇，Lô-hut ê首領lóng受迷惑；埃及支派厝角頭ê石chhōa伊ê百姓tī迷路。
以賽亞書 19 14| 耶和華用乖謬ê神參入tī in中間，致到in chhōa埃及一切所行ê  lóng差錯，親像食酒醉ê人嘔吐ê時，東倒西歪一樣。
以賽亞書 19 15| 埃及ê中間，無論頭kap尾，棕枝kap蘆葦所做ê工，無一項能成。
以賽亞書 19 16| 到hit日，埃及beh親像婦人人一樣，koh beh驚惶ngia̍uh-ngia̍uh-chhoah，因為萬軍ê耶和華ê手ê舞弄，就是祂tī in ê頂面所舞弄ê。
以賽亞書 19 17| 猶大地beh做埃及所驚惶ê；見若對伊講起猶大地伊就驚惶；這是萬軍ê耶和華對tī埃及所定tio̍h ê旨意。
以賽亞書 19 18| 當hit日，埃及地beh有五個城講迦南ê腔口，koh kí萬軍ê耶和華來chiù-chōa；beh有一個稱做滅無ê城。
以賽亞書 19 19| 當hit日，tī埃及地ê中間，beh為tio̍h耶和華起一座壇；tī埃及ê邊界，beh為耶和華khiā一支柱。
以賽亞書 19 20| 這lóng beh tī埃及地為萬軍ê耶和華做記號kap證據；埃及人因為受人ê制壓，哀求耶和華，祂就差一位拯救ê，就是有才能ê來拯救in。
以賽亞書 19 21| 耶和華beh hō͘埃及人bat祂；tī hit日埃及人的確bat耶和華，亦beh獻祭物kap禮物敬拜祂；koh對耶和華下願謝願。
以賽亞書 19 22| 耶和華beh phah埃及，亦phah，亦醫治伊；in beh歸向耶和華，祂beh聽in ê祈禱，來醫治in。
以賽亞書 19 23| 當hit日，beh有大路tùi埃及透到亞述；亞述人beh入埃及，埃及人亦beh入亞述；埃及人beh kap亞述人相kap服事耶和華。
以賽亞書 19 24| 當hit日，以色列beh kap埃及參亞述，三個平列，hō͘地上ê人得tio̍h福氣。
以賽亞書 19 25| 因為萬軍ê耶和華賜福in，講，埃及我ê百姓，亞述我ê手所造ê，以色列我ê產業，lóng有福氣。
以賽亞書 20 1| 亞述王Sat-jíⁿ-kun差Tha-jíⁿ-thàm到A-si̍t-tu̍t hit年，Tha-jíⁿ-thàm就攻破A-si̍t-tu̍t來取伊；
以賽亞書 20 2| hit時耶和華託重A-mô͘-su ê kiáⁿ以賽亞講，去ah，你tio̍h tháu你腰裡ê麻布，thǹg你腳裡ê鞋。以賽亞照án-ni做，thǹg-theh赤腳來行。
以賽亞書 20 3| 耶和華講，我ê奴僕以賽亞thǹg-theh赤腳來行三年久，做關係tī埃及kap Kó͘-si̍t ê兆頭奇事；
以賽亞書 20 4| 親像án-ni，亞述王beh將埃及ê受掠ê，Kó͘-si̍t ê受遷徙ê chhōa去，無論老幼，thǹg-theh赤腳，露出下體，hō͘埃及見笑。
以賽亞書 20 5| In beh因為所ǹg望ê Kó͘-si̍t，所誇口ê埃及，來驚惶見笑。
以賽亞書 20 6| Hit時，chiah-ê沿海khiā起ê百姓beh講，看ah，咱chiah-ê平素所ǹg望ê，就是咱因為beh脫離亞述王；走去求伊拯救ê，既然án-ni，咱thái-thó能逃脫ah？
以賽亞書 21 1| 論海邊曠野ê默示。	有tùi曠野tùi thang驚ê地來ê，親像南方ê狂風掃過去。
以賽亞書 21 2| Hō͘人驚 ê異象已經默示我；詭詐ê行詭詐，毀滅ê行毀滅。Í-lân ah，你tio̍h上去，Bí-thài ah，你tio̍h圍困伊；一切ê吐氣我hō͘伊soah。
以賽亞書 21 3| 所以我滿腰痛疼；痛苦將我擒tiâu，親像婦人人生kiáⁿ ê痛苦；我攪絞痛到bōe能聽；我驚惶到bōe看。
以賽亞書 21 4| 我ê心迷亂，驚惶phah驚我；我所宴樂ê ê-hng變做我ê ngia̍uh-ngia̍uh-chhoah。
以賽亞書 21 5| In排設筵席，派人守望，亦食，亦lim；首領ah，lín tio̍h起來用油抹藤牌。
以賽亞書 21 6| 主對我講，你去設法守望ê，hō͘伊將所看見ê來報告。
以賽亞書 21 7| 伊看見軍隊，騎馬ê，一對一對，koh有驢隊，駱駝隊，lóng teh來；就beh 俯耳孔詳細聽。
以賽亞書 21 8| 伊親像獅哮叫，講，主ah，我日時定定khiā tī望高樓，kui暝khiā tī我守更ê所在。
以賽亞書 21 9| 看ah，有一隊ê馬兵，一對一對teh來。伊koh應講，巴比倫倒壞lah，倒壞lah；伊一切神明ê像lóng phah碎tī地裡。
以賽亞書 21 10| 我受忍ê稻把，我粟場ê五穀ah，我tùi萬軍ê耶和華以色列ê上帝，所聽見ê，lóng kā lín講lah。
以賽亞書 21 11| 論Tō͘-má ê默示。	有tùi Se-jíⁿ叫我講，守望ê ah，暝間甚麼時？守望ê ah，暝間甚麼時？
以賽亞書 21 12| 守望ê應講，早起時beh到，烏暗暝亦來；你若beh問就thang問；thang回頭，koh來。
以賽亞書 21 13| 論阿拉伯ê默示。	Tí-tàn kui陣ê出外人ah，lín beh歇暝tī阿拉伯ê樹林內。
以賽亞書 21 14| Thê-má khiā起ê百姓捧水出來送hō͘嘴乾ê；the̍h餅來迎接逃走ê。
以賽亞書 21 15| 因為in閃避利劍，拔出ê刀，piⁿ-ân ê弓，kap交戰ê猛烈。
以賽亞書 21 16| 主對我án-ni講，一年ê內面，照chhiàⁿ工ê年限，Ki-ta̍t一切ê榮光beh lóng無去。
以賽亞書 21 17| Hiah-ê kia̍h弓箭ê Ki-ta̍t ê勇士所chhun ê額數少少；因為這是耶和華以色列ê上帝講ê。
以賽亞書 22 1| 論異象ê山谷ê默示。	有甚麼tāi-chì，hō͘你ê百姓lóng上厝頂ah？
以賽亞書 22 2| 你滿四界hoah-hiàm，大大喧嘩ê城，歡喜ê城ah，你中間受thâi-ê m̄是hō͘刀thâi，亦m̄是為tio̍h交戰來死。
以賽亞書 22 3| 你所有ê官長做一下逃走，lóng hō͘ kia̍h弓ê人所綑縛；lín中間一切hō͘人chhē-tio̍h ê，做一下受綑縛，in本是走去遠遠ê。
以賽亞書 22 4| 所以我講，Lín oa̍t走無看我，我beh痛心啼哭；莫得因為我ê百姓受毀壞，來勉強安慰我。
以賽亞書 22 5| 因為主，萬軍ê耶和華，hō͘異象ê山谷有攪擾thún踏迷亂ê日，城tú-tio̍h攻破，哀叫ê聲透到山間。
以賽亞書 22 6| Í-lân帶箭袋，koh有載兵ê車kap馬兵；Kiat-jíⁿ the̍h出藤牌。
以賽亞書 22 7| 你súi ê山谷，戰車滿滿，亦有馬兵tī城門前排列。
以賽亞書 22 8| 伊除去猶大ê jia遮；hit日你就查看軍裝局ê軍器；
以賽亞書 22 9| lín看見大衛ê城ê破隙真chōe；就積聚下池ê水。
以賽亞書 22 10| Koh算耶路撒冷ê厝宅，將厝拆毀來修補城牆。
以賽亞書 22 11| Koh tī兩個牆ê中間開一個潭，來貯舊池ê水；總是lín無仰望做伊ê，也無想tio̍h tùi古早成伊ê。
以賽亞書 22 12| 當hit日，主萬軍ê耶和華kah人啼哭，哀傷剃頭毛，hâ麻布；
以賽亞書 22 13| 看ah，有歡喜快樂，thâi牛倒羊，食肉lim酒，講，做咱食做咱lim，因為明á日beh死lah。
以賽亞書 22 14| 萬軍ê耶和華對我ê耳孔指示我，講，Lín chit-ê罪決斷bōe赦免得，直到lín死；這是主，萬軍ê耶和華講ê。
以賽亞書 22 15| 主，萬軍ê耶和華，án-ni講，去ah，你去見chit-ê掌庫房ê ，就是管家ê Siā-pek-ná，對伊講你tī-chia啥事？
以賽亞書 22 16| 你tī-chia有甚麼人，hō͘你tī-chia為tio̍h家己phah墳墓？伊tī高ê所在為家己phah墳墓，為家己tī石磐造一個khiā起ê所在。
以賽亞書 22 17| 看ah，耶和華beh親像大力ê人盡力kā你血氣；也beh kā你包密密；伊beh將你捲成一捲，hiat tī開闊ê所在親像hiat球。
以賽亞書 22 18| 你做主人ê家ê凌辱ê，beh死tī-hia；你榮光ê車也beh tī-hia。
以賽亞書 22 19| 我beh革你ê職，lut你ê位。
以賽亞書 22 20| 到hit日，我beh召我ê奴僕，Hi-le̍k-ka ê kiáⁿ Í-lī-a-kèng，來；
以賽亞書 22 21| 我beh將你ê外袍hō͘伊穿，將你ê腰帶hō͘伊hâ，將你ê政事ê權，交伊ê手；伊beh做耶路撒冷khiā起ê百姓kap猶大ê家ê父。
以賽亞書 22 22| 我beh將大衛ê家ê choān匙tī伊ê肩頭；伊開，就無人會關，伊關，就無人會開。
以賽亞書 22 23| 我beh建立伊親像釘釘tī堅固ê所在；伊beh kā伊ê老父ê家做榮光ê座位。
以賽亞書 22 24| 人beh將伊ê老父ê家chiah-ê榮光kiáⁿ kap孫，凡若器具ê細ê，tùi盤到瓶ê器具，lóng吊tī伊ê頂面。
以賽亞書 22 25| 萬軍ê耶和華講，當hit日，釘tī堅固ê所在ê燈beh垂落去；beh受剉斷ka-la̍uh去，召tī伊ê頂面ê物beh無去；因為這是耶和華講ê。
以賽亞書 23 1| 論Chhui-lô ê默示。	Tha-si ê船ah，lín tio̍h哀哭，因為Chhui-lô已經拋荒lah，甚至無厝宅，也無teh出入；tùi Ki-thê ê地方有報in chit-ê消息。
以賽亞書 23 2| 海墘khiā起ê百姓ah，早時Se-tùn ê seng-lí人過海hō͘ lín得tio̍h昌盛，taⁿ lín tio̍h靜靜無話。
以賽亞書 23 3| Tī大水ê頂面，Se-hat ê米糧，尼羅河ê五穀是Chhui-lô所進入ê，伊做列國ê埠頭。
以賽亞書 23 4| Se-tùn ah，你tio̍h見笑，因為大海講，就是海墘ê衛所講，我無懷孕，也無有生kiáⁿ，無有養飼ta-po͘-kiáⁿ也無有撫養在室女。
以賽亞書 23 5| Chit-ê風聲傳到埃及，in beh為tio̍h Chhui-lô ê風聲極其痛疼。
以賽亞書 23 6| Lín tio̍h過去Tha-si；海墘khiā起ê百姓ah，lín tio̍h哀哭。
以賽亞書 23 7| 這是lín快樂ê城mah？伊ê頂世代就是tùi古早以來，伊ê腳bat徙伊到遠遠khiā起。
以賽亞書 23 8| Chī-chūi定tio̍h chit-ê意思攻擊Chhui-lô ah？伊本是發出冕旒ê，伊ê seng-lí人是王親，伊ê買賣ê是世上ê貴族。
以賽亞書 23 9| 萬軍ê耶和華定tio̍h伊，beh凌辱一切榮光ê驕傲，hō͘世上一切ê貴族tú-tio̍h看輕。
以賽亞書 23 10| Tha-si ê百姓ah，你tio̍h遍行你ê地方親像尼羅河，無koh有拘束。
以賽亞書 23 11| 伊已經伸伊ê手tī海裡，hō͘列國振動。論到迦南，耶和華bat吩咐tio̍h毀壞伊ê衛所。
以賽亞書 23 12| 伊講，你受凌辱ê在室女，Se-tùn ê cha-bó͘-kiáⁿ ah，你的確無koh得tio̍h快樂lah；起來過去Ki-thê，就tī-hia也無得tio̍h安歇。
以賽亞書 23 13| 看ah，Ka-le̍k-tí人ê地，chit-ê百姓taⁿ無lah；亞述人hō͘伊做野獸khiā起ê所在；in起in ê守更樓毀壞in ê宮殿，hō͘伊做拋荒。
以賽亞書 23 14| Tha-si ê船隻ah，lín tio̍h哀哭；因為lín ê衛所變做拋荒ê所在。
以賽亞書 23 15| 當hit日，Chhui-lô beh hō͘人bōe記得歷過七十年，照一個王ê日子；七十年後Chhui-lô ê景況beh親像妓女所唱ê歌。
以賽亞書 23 16| 你chit-ê hō͘人bōe記得ê妓女ah，the̍h琴四界行城內；彈好聽，唱chōe-chōe，hō͘人koh記得你。
以賽亞書 23 17| 七十年後，耶和華beh眷顧Chhui-lô，伊就beh koh thàn錢，kap世上ê萬國kau-koan。
以賽亞書 23 18| 伊ê貨物kap所thàn ê錢beh做聖，歸hō͘耶和華，無beh khǹg-teh，無beh積聚；因為伊ê貨物beh hō͘ tiàm tī耶和華面前ê人，hō͘ in食飽，koh穿擋得久久ê衫。
以賽亞書 24 1| 看ah，耶和華hō͘地空虛，變做拋荒，koh將大地翻lìn-tńg，hō͘ khiā起ê百姓四散。
以賽亞書 24 2| Hit時百姓怎樣，祭司亦是án-ni；奴僕怎樣，主人亦是án-ni；女婢怎樣，主母亦是án-ni；買物ê怎樣，賣物ê亦是án-ni；放債ê怎樣，借債ê亦是án-ni；the̍h利息ê怎樣，出利息ê亦是án-ni。
以賽亞書 24 3| 地beh做一下空虛，lóng tú-tio̍h搶劫；因為chit-ê話是耶和華講ê。
以賽亞書 24 4| 地上悲哀衰退，世界腐敗衰退，地上tiàm-tī高位ê人亦腐敗。
以賽亞書 24 5| 地hō͘ khiā起hit-ê頂面ê百姓phah lâ-sâm，因為in犯tio̍h hiah-ê律法，廢無律例，悖謬永遠ê約。
以賽亞書 24 6| 所以地hō͘咒詛吞滅，khiā起tī hit頂面ê受擬罪；地上khiā起ê百姓受燒，所chhun ê人少少。
以賽亞書 24 7| 新ê酒悲哀，葡萄樹毀壞；心內快樂ê lóng總吐氣。
以賽亞書 24 8| Phah鼓ê快樂靜靜，宴樂ê ê聲音lóng soah；彈琴ê快樂亦靜靜。
以賽亞書 24 9| In bōe得tio̍h唱歌lim酒；厚酒對tī lim ê人beh成做苦。
以賽亞書 24 10| 拋荒ê城已經拆毀；ta̍k間厝lóng關門，人lóng bōe得入。
以賽亞書 24 11| Tī街路因為酒有悲哀ê聲；一切ê歡喜變做烏暗，地上ê快樂lóng無去。
以賽亞書 24 12| 城內已經拋荒，城門lóng毀壞。
以賽亞書 24 13| 因為tī地上，萬百姓ê中間，beh親像phah過了ê橄欖樹，koh親像葡萄挽了iáu chhun-ê一樣。
以賽亞書 24 14| Chiah-ê人beh出大聲，beh歡喜叫；in為tio̍h耶和華ê威嚴，tùi海裡來喉叫。
以賽亞書 24 15| 因為án-ni lín tio̍h tī東方榮光耶和華；tī chiah-ê海嶼榮光耶和華以色列上帝ê名。
以賽亞書 24 16| 阮聽見tùi地極有人唱歌，講，榮光歸tī義ê人。總是我講，我消滅lah，我消滅lah；我有災厄ah，詭詐ê行詭詐，詭詐ê大行詭詐。
以賽亞書 24 17| 地上khiā起ê百姓ah，驚惶、陷坑、活tauh lóng臨到你。
以賽亞書 24 18| 閃避驚惶ê聲ê，beh跋落陷坑；tùi陷坑起來ê beh hō͘活tauh tauh-tio̍h；因為天頂ê窗á lóng開，地ê根基亦振動。
以賽亞書 24 19| 地做一下破壞，地一盡崩裂，地大大搖choah。
以賽亞書 24 20| 地beh顛顛倒倒，親像酒醉ê人；koh搖來搖去，親像吊床；罪過重重teh-in，的確倒落去，bōe能koh起來。
以賽亞書 24 21| 到hit日，耶和華tī高ê所在責罰高ê所在ê眾軍兵；tī地上beh責罰地上ê列王。
以賽亞書 24 22| In beh受聚集，親像犯人受聚集tī陷坑；亦beh受關tī監內；chōe-chōe日了後，就beh有臨到in-ê。
以賽亞書 24 23| Hit時月beh見笑，日beh漏氣；因為萬軍ê耶和華beh tī錫安山tī耶路撒冷做王，tī伊ê長老ê面前beh有榮光。
以賽亞書 25 1| 耶和華ah，祢是我ê上帝，我beh尊祢做高，我beh o-ló祢ê名；因為祢用忠信誠實行奇妙ê事，就是祢tùi古早所擬定ê。
以賽亞書 25 2| 因為祢hō͘城變做土堆，hō͘堅固ê城變做瓦phiaⁿ-phè，hō͘外邦人ê 宮殿無koh做城，永遠無koh起造。
以賽亞書 25 3| 所以勇猛ê百姓beh榮光祢，強暴ê國ê城beh驚畏祢。
以賽亞書 25 4| 因為當強暴ê人催逼人ê時，親像大風直直吹牆壁，祢就做sòng-hiong人ê衛所，做困苦人急難中ê衛所，做閃避大風ê所在，做閃避炎熱ê蔭影。
以賽亞書 25 5| 祢beh阻止外邦人ê喧嘩，親像乾地ê熱氣回落去；禁止強暴ê人唱thâi贏ê歌，親像熱氣受雲ê影消無。
以賽亞書 25 6| Tī chit-ê山萬軍ê耶和華beh為tio̍h萬百姓用好物排設筵桌，用舊酒kap骨髓滿滿ê好物，以及坐清ê舊酒，排設筵桌。
以賽亞書 25 7| Koh tī chit-ê山祂beh除去罩萬百姓ê phè，kap遮蓋萬國ê布篷。
以賽亞書 25 8| 祂有吞滅死無夠永遠；主耶和華beh拭去眾人面裡ê目屎；koh tùi普天下除去祂ê百姓ê見笑；因為這是耶和華講ê。
以賽亞書 25 9| 到hit日，人beh講，看ah，這是阮ê上帝，阮平素thèng候祂。祂beh拯救阮；這是耶和華；阮平素thèng候祂，阮beh因為祂ê救恩來歡喜快樂。
以賽亞書 25 10| 耶和華ê手beh hōaⁿ tī chit-ê山，Mô͘-ap人tī所khiā起ê地beh受thún踏，親像乾草受thún踏tī糞埽池ê水內。
以賽亞書 25 11| 祂beh tī hit中間thí開手，親像泅水ê thí開手teh泅；總是祂beh hō͘伊ê驕傲kap伊ê手所行ê詭計，做一下敗落去。
以賽亞書 25 12| 你城牆堅固ê高台，祂beh chhia倒伊，毀滅伊，拆到平地，低到塵埃。
以賽亞書 26 1| 當hit日，tī猶大地，人的確唱chit-ê歌，講，阮有堅固ê城；祂beh用救恩立做城牆，做外重城。
以賽亞書 26 2| Tio̍h開chiah-ê門，hō͘守信實義ê百姓得tio̍h進入。
以賽亞書 26 3| 堅心óa靠你ê，你beh保守伊十分平安，因為伊óa靠你。
以賽亞書 26 4| Lín tio̍h óa靠耶和華直到永遠；因為主耶和華是永遠ê石磐。
以賽亞書 26 5| 祂hō͘ tiàm tī高ê所在ê kap高ê城做一下敗落去；祂beh chhia倒伊tī地裡，落到塵埃。
以賽亞書 26 6| 腳beh thún踏伊，就是sòng-hiong人ê腳，困苦ê人ê腳步。
以賽亞書 26 7| 義人路是正直；你正直ê ah，修平義人ê路。
以賽亞書 26 8| 耶和華ah，阮tī祢審判ê路thèng候祢；阮ê心所欣慕ê，是祢ê名kap記念祢。
以賽亞書 26 9| 我用我ê心暝間欣慕祢；亦用我ê神天光早chhē祢；因為祢審判世上ê時，就地上ê百姓beh學習義。
以賽亞書 26 10| 用恩惠款待pháiⁿ人，伊猶原m̄學習義；tī正直ê地方，伊beh行不義，亦無注意耶和華ê威嚴。
以賽亞書 26 11| 耶和華ah，祢ê手kia̍h高，in猶原m̄看；in beh看見祢為tio̍h百姓ê熱心來見笑；koh有火燒滅祢ê對敵。
以賽亞書 26 12| 耶和華ah，祢beh註定阮得tio̍h平安，因為阮所做一切ê事，lóng是祢kā阮成ê。
以賽亞書 26 13| 耶和華阮ê上帝ah，祢以外bat有別ê主管轄阮；總是阮beh專專óa靠祢，記念祢ê名。
以賽亞書 26 14| In死了的確bōe能koh活；in ê陰魂bōe koh起來；因為祢臨到in，剿滅in，hō͘ in ê名lóng無去。
以賽亞書 26 15| 耶和華ah，祢加添國民，祢加添國民；祢得tio̍h榮光；koh開闊chit-ê地四面ê境界。
以賽亞書 26 16| 耶和華ah，in tī患難中chhē祢；祢ê境界到in身上，in就拚心祈禱祢。
以賽亞書 26 17| 親像婦人人懷孕，beh生ê時，就攪絞，tī痛苦ê時喉叫；耶和華ah，阮tī祢ê面前亦是án-ni。
以賽亞書 26 18| 阮亦bat懷孕bat 攪絞，所生ê竟然親像風；阮tī地裡bē-bat行甚麼拯救ê事；世上khiā起ê百姓亦無跋落。
以賽亞書 26 19| 祢ê死人beh koh活；我chiah-ê身屍beh koh起來；倒tī塵埃ê ah，lín tio̍h精神起來唱歌；因為祢ê露水親像草菜頂ê露水，地亦beh交出陰魂。
以賽亞書 26 20| 我ê百姓ah，lín tio̍h入密房關你ê門，bih tiap-á久，thèng候受氣過去。
以賽亞書 26 21| 因為耶和華tùi祂ê所在出來，beh刑罰地上khiā起ê百姓ê罪惡；地亦beh露出伊所有ê血，無koh遮蓋受thâi ê人。
以賽亞書 27 1| 到hit日，耶和華beh用伊剛硬有力ê大支刀刑罰鱷魚，就是hit號gâu走ê蛇，刑罰鱷魚就是hit號彎彎oat-oat ê蛇；亦beh thâi死海中ê靈。
以賽亞書 27 2| 當hit日，有出好酒ê葡萄園，lín tio̍h kí chit-ê園唱歌，
以賽亞書 27 3| 講，我耶和華是顧守葡萄園ê；我時刻灌ak伊，暝日顧守伊，免得人損害伊。
以賽亞書 27 4| 我無存受氣；願有刺phè蒺藜kap我交戰，我就好膽進前去chhē伊，kā伊做一下燒去。
以賽亞書 27 5| 若無án-ni，hō͘伊擒tio̍h我ê能力，來kap我和好；願伊kap我和好。
以賽亞書 27 6| 將來雅各beh釘伊ê根，以色列beh發芽開花；in ê果子beh充滿世界。
以賽亞書 27 7| 主phah伊，kiám親像phah hiah-ê bat phah伊ê人mah？伊受thâi，kiám親像hiah-ê thâi伊ê ê受thâi mah？
以賽亞書 27 8| 你差in去，是照所合宜kap in相爭；起東風ê日，就用大風kā in趕去。
以賽亞書 27 9| 所以雅各ê罪惡beh án-ni得tio̍h洗除，伊ê罪過得tio̍h除去ê效果，在tī chit-ê；hit時伊hō͘祭壇ê石頭變做phah碎ê灰石；致到柴柱kap日像無koh khiā-teh。
以賽亞書 27 10| 因為堅固ê城變做悽凊；陋家散宅親像曠野；牛á beh食草tī-hia，倒tī-hia，亦beh食完伊ê樹枝。
以賽亞書 27 11| 伊ê枝枯焦受at折，婦人人beh來kā伊燒lio去；因為chiah-ê百姓戇戇；所以造化in-ê，無beh憐憫in，造成in-ê，無beh施恩hō͘ in。
以賽亞書 27 12| 到hit日，耶和華beh 敲伊ê果子，tùi大河到埃及ê溪；lín以色列人一個一個hō͘伊收拾。
以賽亞書 27 13| 當hit日，beh pûn大ê號頭；見若漂流tī亞述地，kap受趕tī埃及地ê，lóng beh來tī聖山，tī耶路撒冷，敬拜耶和華。
以賽亞書 28 1| 災厄ah，Í-hoat-liân ê醉漢驕傲ê冕旒，kap伊súi ê裝飾teh謝ê花，就是戴tī hiah-ê hō͘酒所困苦ê，in ê肥ê山谷ê頭。
以賽亞書 28 2| 看，主有一個大權能大氣力ê，親像一陣ê大雹，親像毀滅ê狂風，親像洶流ê大水，伊beh用大力hiat伊tī地裡。
以賽亞書 28 3| Í-hoat-liân ê醉漢驕傲ê冕旒beh受踏tī腳下。
以賽亞書 28 4| 伊súi ê裝飾teh謝ê花就是tī肥ê山谷ê頭，beh親像夏天以前起頭熟ê無花果；見若看見ê就注意看，一下到手就吞落去。
以賽亞書 28 5| 當hit日，萬軍ê耶和華beh做伊hiah-ê所chhun ê百姓榮光ê帽，súi ê冕旒。
以賽亞書 28 6| 亦做坐位來審判ê公義ê神，亦做城門口phah退對敵ê ê氣力。
以賽亞書 28 7| 獨獨chit號人tùi酒來差謬，tùi厚酒來迷路；祭司kap先知lóng tùi厚酒來差謬，hō͘酒所吞食，tùi厚酒來迷路；對tī默示就差錯，對tī審判無平穩。
以賽亞書 28 8| 因為ta̍k塊桌lâ-sâm，吐到滿滿，無一位清氣。
以賽亞書 28 9| 伊beh用智慧教示是誰 ah？beh hō͘ 是誰明白所傳ê ah？是hit號tú-á斷奶離開胸前ê mah？
以賽亞書 28 10| 因為命令koh命令，命令koh命令；律例koh律例，律例koh律例，chit位淡薄，hit位淡薄。
以賽亞書 28 11| Bōe-lah；主beh用別樣ê嘴唇kap無siâng類ê舌，對chit-ê百姓講話。
以賽亞書 28 12| 伊bat對in講，Chit-ê就是安歇，lín tio̍h hō͘厭倦ê人得tio̍h安歇；koh講，Chit-ê就是khùiⁿ活；總是in m̄肯聽。
以賽亞書 28 13| 所以耶和華對in講ê話，是命令koh命令，命令koh命令；律例koh律例，律例koh律例；Chit位淡薄，hit位淡薄；致到in去，就hiàⁿ後跋倒，koh跋到碎碎，陷落羅網，受掠tio̍h。
以賽亞書 28 14| 所以lín chiah-ê侮慢ê人，就是管轄tiàm tī耶路撒冷chiah-ê百姓ê，tio̍h聽耶和華ê話。
以賽亞書 28 15| 因為lín bat講，阮kap死無立約，kap陰府結盟，災厄大流行ê時的確無到tī阮；因為阮用白賊做閃避ê所在，tī虛假ê所在家己bih。
以賽亞書 28 16| 所以主耶和華án-ni講，看ah，我tī錫安hē一塊石做地基，是已經試驗ê石，堅固ê地基，寶貴ê厝角；óa靠伊ê人的確無著急。
以賽亞書 28 17| 我beh用公平做準繩，用公義做墜線；冰雹beh phah倒虛假閃避ê所在，大水beh淹密閃bih ê所在。
以賽亞書 28 18| Lín kap死無所立ê約的確廢無，kap陰府所結ê盟的確khiā-bōe-tiâu；災厄大流行ê時，lín beh受伊thún踏。
以賽亞書 28 19| Ta̍k-pái經過，beh將lín掠去；因為ta̍k早起伊beh經過，無làng日暝；明白所傳ê，kan-ta驚惶。
以賽亞書 28 20| 眠床短，hō͘人bōe伸直；棉被狹，hō͘人kah bōe密。
以賽亞書 28 21| 因為耶和華beh起來，親像tī Pí-la̍h-sim山，伊beh受氣親像tī Ki-piàn ê山谷；thang做祂ê工，就是罕得做ê工，thang成祂ê事，就是奇異ê事。
以賽亞書 28 22| Taⁿ lín m̄-thang侮慢，驚了縛lín ê索綑khah-ân；因為我tùi主，萬軍ê耶和華聽見，已經決斷beh tī全地上行所定tio̍h滅無ê事。
以賽亞書 28 23| Lín tio̍h 俯耳孔聽我ê聲，留心聽我ê話。
以賽亞書 28 24| Hit-ê犁園beh掖種ê，kiám是常常teh犁mah？kiám是常常teh掘來耙(pē)伊ê土mah？
以賽亞書 28 25| 伊已經chhòng平土面，kiám無掖八角，栽má-khûn，照chōa種小麥，tī定tio̍h ê所在種大麥，tī園邊種粗麥mah？
以賽亞書 28 26| 因為伊ê上帝用合宜ê法度指點伊，koh教示伊。
以賽亞書 28 27| 八角m̄是用利ê器具phah-ê，má-khûn m̄是用車輪lún ê；就是用槌á phah八角，用柺á phah má-khûn。
以賽亞書 28 28| 做餅ê五穀kiám khoeh hō͘伊碎mah？無lah，無長長phah伊；雖然用車輪馬蹄phah散伊，亦無hō͘伊碎去。
以賽亞書 28 29| 這亦出tī萬軍ê耶和華；伊ê計畫奇妙，伊ê智慧闊大。
以賽亞書 29 1| Ai-ah，A-lī-i-le̍k，A-lī-i-le̍k，大衛安營ê城，lín一年過一年，節期照常輪流。
以賽亞書 29 2| 我beh hō͘ A-lī-i-le̍k困難，伊beh有悲傷哀哭；總是我beh看伊做A-lī-i-le̍k。
以賽亞書 29 3| 我beh四圍安營攻擊你，起土堆phah你，起高台攻擊你。
以賽亞書 29 4| 你beh降低，對地中講話，你ê言語beh細細，tùi塵埃出來；你ê聲音，beh親像鬼 上身ê ê聲音tùi地出來，你ê言語kiū-kiū哮tùi塵埃出。
以賽亞書 29 5| 你ê對敵ê大隊beh親像幼ê土粉，強暴人ê大隊beh親像飛ê粗糠；chit-ê事beh tiap-á久ê中間忽然臨到。
以賽亞書 29 6| 萬軍ê耶和華beh用雷tân、地動、大聲、捲螺風、大風，kap吞滅ê火燄臨到伊。
以賽亞書 29 7| Hit時攻擊A-lī-i-le̍k眾國ê大隊，就是一切攻擊伊kap伊ê衛所，kap苦楚伊ê，beh親像夢見，親像暝時ê異象。
以賽亞書 29 8| Beh親像iau ê人夢見teh食，到精神心猶原知空空；á是親像嘴乾ê人夢見teh lim，到精神猶原厭倦，想beh lim；眾國ê大隊kap錫安山交戰ê，亦beh親像án-ni。
以賽亞書 29 9| Lín tio̍h gông-ngia̍h奇怪，lín tio̍h家己遮蔽來chhiⁿ-mî。In醉，m̄是因為酒，in顛來顛去，m̄是因為厚酒。
以賽亞書 29 10| 因為耶和華將睏重眠ê神灌tī lín ê頂面，封密lín ê目睭，蓋密lín ê頭殼；lín ê目睭就是先知，lín ê頭殼就是先見ê。
以賽亞書 29 11| 所有ê默示對tī lín親像封teh ê字樣；人將chit-ê字樣交hō͘ bat字 ê人，講，請讀伊；伊講，我bōe能，因為封teh。
以賽亞書 29 12| Koh將chit-ê字樣交hō͘ m̄-bat字 ê人，講，請讀伊；伊講，我m̄-bat字。
以賽亞書 29 13| 主講，因為chit-ê百姓親近我，用嘴，用嘴唇尊敬我，心就離開我遠遠；in ê尊敬我，不過是thàn人所教示ê命令nā-tiāⁿ；
以賽亞書 29 14| 所以我beh koh用奇妙ê事款待chit-ê百姓，hit-ê事就是奇妙koh奇異；in智慧人ê智慧beh消無，in聰明人ê聰明beh蓋密。
以賽亞書 29 15| 災厄ah，hiah-ê ǹg耶和華深深khǹg in ê計謀，koh tī暗中行tāi-chì-ê，講，Chī-chūi看見阮？是誰知阮ah？
以賽亞書 29 16| 害ah，lín悖謬lah！Kiám thang看燒磁人親像土mah？受造ê物kiám thang論造伊ê，講，伊無造我mah？á是受做ê物件，kiám thang論做伊ê講，伊無聰明mah？
以賽亞書 29 17| Kiám m̄是tiap-á久ê時，黎巴嫩變做好ê田，好ê田看做樹林mah？
以賽亞書 29 18| Hit日臭耳人ê beh聽見冊內ê話，chhiⁿ-mî人ê目睭beh tùi濛霧烏暗中得tio̍h看見，
以賽亞書 29 19| 謙卑ê人beh因為耶和華來加添in ê歡喜；人間ê sòng-hiong人beh因為以色列ê聖ê來快樂。
以賽亞書 29 20| 因為強暴人已經歸tī無，侮慢ê人已經滅絕；一切chhē機會做pháiⁿ ê人lóng受剪除。
以賽亞書 29 21| In為tio̍h一句話來責罪人，設活tauh來陷害tī城門督責人ê，用無影ê事枉屈義人。
以賽亞書 29 22| 所以救贖亞伯拉罕ê耶和華論雅各ê家án-ni講，雅各taⁿ的確無koh見笑，伊ê面亦無變色。
以賽亞書 29 23| 總是伊看見伊ê眾kiáⁿ，就是我ê手所做ê，tī伊ê中間，in beh尊我ê名做聖，beh尊雅各ê聖ê做聖，beh敬畏以色列ê上帝。
以賽亞書 29 24| 心內胡塗ê beh得tio̍h明白，m̄甘願ê beh受教訓。
以賽亞書 30 1| 耶和華講，災厄ah，chiah-ê悖逆ê kiáⁿ，in相kap計謀，無tùi我ê意思，in結盟約無tùi我ê神，致到罪上加罪。
以賽亞書 30 2| 起身落去埃及，並無請問我，beh óa靠法老ê勢力，加添家己ê勢力，亦閃bih tī埃及ê致蔭下。
以賽亞書 30 3| 所以法老ê勢力beh做lín ê見笑；閃bih tī埃及ê致蔭下beh做lín ê漏氣。
以賽亞書 30 4| 伊ê首領已經到Só-an，伊ê使者已經到Hap-lōe-su。
以賽亞書 30 5| In beh因為bōe利益in ê百姓來見笑，hit-ê百姓m̄是做幫贊，亦m̄是做利益，獨獨是做見笑，做凌辱。
以賽亞書 30 6| 論南方ê cheng-siⁿ ê默示。In將財物駝tī驢á ka-chiah頂，將寶物載tī駱駝ê niā，經過艱難困苦ê地，就是母ê獅，公ê獅，毒蛇kap火燄飛ê龍ê地，去hit-ê無利益in ê百姓hia。
以賽亞書 30 7| 埃及ê幫贊是空空無利益；所以我稱伊做坐teh bōe振動ê La̍h-hap-pek。
以賽亞書 30 8| Taⁿ你去，tī in ê面前，將chit-ê話寫tī牌裡，記tī冊裡，留tī後代，到永遠。
以賽亞書 30 9| 因為in是悖逆ê百姓，講白賊ê kiáⁿ兒，m̄肯聽thàn耶和華ê教示ê kiáⁿ兒。
以賽亞書 30 10| In對先見ê講，莫得先見；對先知講，莫得對阮講正直ê話，tio̍h對阮講柔軟ê話，講虛假ê事；
以賽亞書 30 11| lín tio̍h放sak正路，離開正直ê路，m̄-thang tī阮ê面前koh提起以色列ê聖ê。
以賽亞書 30 12| 所以以色列ê聖ê án-ni講，因為lín棄sak chit-ê話，憑信暴虐kap乖僻，來óa靠伊；
以賽亞書 30 13| 所以chit-ê罪惡tī lín ê身上，親像beh倒ê裂痕，phòng出tī高牆ê；tiap-á久ê中間忽然間倒壞。
以賽亞書 30 14| 伊beh毀壞伊，親像人毀壞燒磁人ê磁器，kòng碎亦無保惜；致到碎塊ê中間，chhē無一片thang tùi火爐來取火，tùi池內來iúⁿ水。
以賽亞書 30 15| 主耶和華，以色列ê聖ê，bat án-ni講，Lín ê得tio̍h救在tī oa̍t倒tńg kap安歇；lín得tio̍h氣力在tī平靜kap信靠；總是lín無beh。
以賽亞書 30 16| Lín講，無ah，阮beh騎馬來走，所以lín得beh走；koh講，阮beh騎hit-ê真gâu走ê cheng-siⁿ，所以追趕lín-ê亦beh真gâu走。
以賽亞書 30 17| 一人háng-hoah，就一千人逃走；五人háng-hoah，就lín lóng beh逃走；致到所chhun-ê親像山頂ê旗桿，山頭ê大旗。
以賽亞書 30 18| 耶和華因為án-ni beh thèng候來施恩惠hō͘ lín，koh因為án-ni beh起來憐憫lín；因為耶和華是公平ê上帝；凡若thèng候伊ê，lóng有福氣。
以賽亞書 30 19| Lín chiah-ê khiā起tī錫安，tī耶路撒冷ê百姓ah，你的確無koh啼哭；主beh因為你哀求ê聲大施恩hō͘你；伊聽見就beh應你。
以賽亞書 30 20| 主beh hō͘ lín tī患難中有餅，tī艱苦中有水；lín ê先生無koh閃bih；你beh親目看見你ê先生。
以賽亞書 30 21| 你偏tī左偏tī右ê時，耳孔內beh聽見有聲tī你ê後面講，這就是路，你tio̍h行伊。
以賽亞書 30 22| 你所雕刻ê偶像，用銀鑲ê，所鑄造ê偶像用金鍍ê，你beh phah lâ-sâm伊，beh棄sak伊，親像污穢ê物；對伊講，去ah。
以賽亞書 30 23| 你掖種子tī地裡，伊beh kā伊落雨，亦beh hō͘地所出ê米糧真好，真豐盛；到hit時你ê cheng-siⁿ beh tī寬闊ê草場食草。
以賽亞書 30 24| 犁園ê牛kap驢á-kiáⁿ beh食soah鹽ê料；chit-ê料是用風鼓kap簸箕過颺(chhiûⁿ)ê。
以賽亞書 30 25| Tī大thâi人，守更樓倒壞ê日，ta̍k ê高山大嶺beh有河水溪流。
以賽亞書 30 26| 當耶和華包伊ê百姓損傷ê所在，醫治伊ê百姓phah傷ê日，月ê光beh親像日ê光，日ê光beh加七倍，親像七個日ê光一樣。
以賽亞書 30 27| 看ah，耶和華ê名tùi遠遠來，受氣to̍h起來，密密ê煙chhèng高；伊ê嘴唇有受氣滿滿；伊ê舌親像吞滅ê火。
以賽亞書 30 28| 伊ê氣親像漲滿ê河水，漲到頷頸；beh用毀滅ê篩來篩萬國；koh tī眾百姓ê嘴內，beh有hō͘人行錯誤ê馬咬韁。
以賽亞書 30 29| Lín beh唱歌，親像守聖節ê暝；koh心內歡喜，親像人pûn笛á 上耶和華ê山，到以色列ê石磐hia。
以賽亞書 30 30| 耶和華beh hō͘人聽伊威嚴ê聲，koh hō͘人看見伊ê手phah落去，kap受氣中ê受氣，吞滅ê火燄、脆雷、大風、冰雹。
以賽亞書 30 31| 所以亞述人beh因為耶和華ê聲大驚惶；伊beh用柺á來phah伊。
以賽亞書 30 32| 耶和華beh將定tio̍h ê柺á，到tī伊ê身上；ta̍k-pái phah落去，就聽見彈琴phah鼓ê聲；交戰ê時，耶和華動起伊ê手kap伊交戰。
以賽亞書 30 33| 因為Tô-hui-te̍k tùi早就設立；為tio̍h王來備辦深koh闊；其中kui堆ê是火kap chōe-chōe柴；耶和華ê氣，親像一條ê琉磺火，hō͘伊to̍h起來。
以賽亞書 31 1| 有災厄ah，hiah-ê落去埃及求幫贊ê，in óa靠馬；亦óa靠車，因為伊chōe；óa靠馬兵，因為伊強；總是無意向以色列ê聖ê，亦無求耶和華。
以賽亞書 31 2| 耶和華其實有智慧，伊beh降災厄，無收倒tńg伊ê話；beh起來攻擊hiah-ê pháiⁿ人ê家，koh攻擊hiah-ê幫贊人做pháiⁿ-ê。
以賽亞書 31 3| 埃及人不過是人，m̄是上帝；in ê馬不過是肉，m̄是神；耶和華一下伸手，hit-ê幫贊人ê beh觸tio̍h，hit-ê受幫贊ê beh跋倒，lóng相kap滅無。
以賽亞書 31 4| 因為耶和華對我án-ni講，親像獅kap細隻獅顧伊所抓tio̍h ê物，就hm̄-hm̄哮，雖然召集chōe-chōe牧者來攻擊伊，伊lóng無因為in ê聲來驚惶，亦無因為in ê喧嘩來屈服；親像án-ni，萬軍ê耶和華beh臨到，交戰tī錫安山kap伊ê山嶺。
以賽亞書 31 5| 親像鳥thí開翼，án-ni萬軍ê耶和華beh保護耶路撒冷；koh保護伊，koh牽救伊，koh pôaⁿ過來救伊。
以賽亞書 31 6| 以色列ê kiáⁿ孫ah，lín所深深悖逆ê，taⁿ tio̍h歸向祂。
以賽亞書 31 7| 因為到hit日，ta̍k人beh將伊銀ê偶像，金ê偶像，就是lín ê手所造，陷落lín tī罪ê，lóng放sak伊。
以賽亞書 31 8| 亞述人beh死tī刀下，m̄是對tī人，亦m̄是平常人ê刀beh滅伊；伊beh tùi刀ê面前來逃閃，伊ê少年人beh做苦工。
以賽亞書 31 9| 伊ê石磐beh因為驚惶來無去；伊ê首領beh因為大旗來驚惶；這是hit-ê有火tī錫安，有爐tī耶路撒冷ê耶和華講ê。
以賽亞書 32 1| 看ah，beh有一個王照公義來做王，beh有首領照公平來掌權。
以賽亞書 32 2| Beh有人做親像閃避風ê所在，做bih大雨ê位；親像溪流ê水tī乾地，親像大石ê蔭影tī厭倦ê所在。
以賽亞書 32 3| Hit-ê能看見ê人，目睭無koh煙暈(n̄g)；能聽ê人，耳孔beh俯teh聽；
以賽亞書 32 4| 躁性人ê心beh明白智識；tioh舌根ê人ê舌beh講話緊koh明。
以賽亞書 32 5| 戇人無koh稱做高明，堅吝ê人無koh稱做大量。
以賽亞書 32 6| 因為戇人beh講戇話，心想做pháiⁿ，慣勢行褻瀆ê事，講差謬ê話攻擊耶和華，hō͘ iau ê人無物thang食，嘴乾ê人無水thang lim。
以賽亞書 32 7| 堅吝ê人所用ê法度是pháiⁿ-ê，伊設計謀，用白賊話毀滅艱苦人；sòng-hiong ê人講論公理ê時，伊亦猶原行毀滅；
以賽亞書 32 8| 總是高明ê人計畫高明ê事，亦長長tiàm tī高明。
以賽亞書 32 9| 清閒ê婦人人ah，tio̍h起來聽我ê聲；無掛慮ê cha-bó͘-kiáⁿ ah，tio̍h 俯耳孔聽我ê話。
以賽亞書 32 10| 無掛慮ê cha-bó͘-kiáⁿ ah，koh過一年khah加，beh驚惶；因為無葡萄thang挽，無果子thang收成。
以賽亞書 32 11| 清閒ê婦人人ah，tio̍h ngia̍uh-ngia̍uh-chhoah；無掛慮ê cha-bó͘-kiáⁿ ah，tio̍h驚惶，thǹg衫赤theh，腰hâ麻布。
以賽亞書 32 12| In beh為tio̍h好ê田地kap茂盛ê葡萄樹搥胸。
以賽亞書 32 13| 刺phè蒺藜beh發生tī我ê百姓ê地；亦beh發生tī歡喜ê城，快樂ê厝。
以賽亞書 32 14| 因為王宮beh荒廢，鬧熱ê城beh冷靜；山頭kap守更樓永遠做山洞，做野驢歡喜ê所在，做kui陣cheng-siⁿ ê草場。
以賽亞書 32 15| Thèng候聖ê神tùi頂面piàⁿ落tī咱，曠野變做肥ê田，肥ê田看做親像樹林。
以賽亞書 32 16| Hit時公平beh tòa tī曠野，公義beh tiàm tī肥ê田。
以賽亞書 32 17| 義ê功效是平安，義ê效驗是平靜安穩，到tī永遠。
以賽亞書 32 18| 我ê百姓beh tiàm tī平安ê宅，安穩ê厝，清靜歇睏ê所在。
以賽亞書 32 19| 獨獨樹林倒落去ê時beh落雹；koh hit-ê城beh降落到真低。
以賽亞書 32 20| Lín chiah-ê掖種tī ta̍k ê水邊ê，放牛驢tī-hia ê，有福氣。
以賽亞書 33 1| 災厄ah，你chit-ê搶奪人ê，家己無受搶奪；行tāi-chì詭詐ê，人無用詭詐款待你！你搶奪tú-á soah，家己beh受搶奪；你行詭詐tú-á soah，人beh用詭詐款待你。
以賽亞書 33 2| 耶和華ah，求你施恩hō͘阮；阮thèng候你，求你ta̍k早起做阮ê手，tú-tio̍h患難ê時，做阮ê拯救。
以賽亞書 33 3| 喧嘩ê聲一下發，眾百姓逃走；祢一下起來，列國四散。
以賽亞書 33 4| Lín所搶ê beh hō͘人收拾，親像剪á蟲ê收拾物；人走去hia，親像草蜢跳來跳去。
以賽亞書 33 5| 耶和華受尊做高；因為伊tiàm tī高ê所在；伊用公平公義充滿錫安。
以賽亞書 33 6| 你一生一世beh得tio̍h安穩，有豐盛ê救恩，kap智慧kap知識；敬畏耶和華做你ê寶貝。
以賽亞書 33 7| 看ah，in ê豪傑tī外面哀傷；求和ê使者痛心啼哭。
以賽亞書 33 8| 大路拋荒，lóng無人過路；伊背約，看輕chiah-ê城，無要緊百姓。
以賽亞書 33 9| 地上悲哀衰退；黎巴嫩見笑枯焦；Sa-lûn親像曠野；Pa-san kap Ka-bi̍t ê樹木lak光光。
以賽亞書 33 10| 耶和華講，Taⁿ我beh起來；taⁿ我beh興起；taⁿ我beh家己高。
以賽亞書 33 11| Lín懷孕粗糠來生稻稿；lín ê氣beh親像火來吞滅lín。
以賽亞書 33 12| 列邦beh親像已經燒ê石灰；親像已經割ê刺phè，受燒tī火中。
以賽亞書 33 13| Lín遠ê人，tio̍h聽我所行ê，lín近ê人tio̍h知我ê大權能。
以賽亞書 33 14| 錫安中ê罪人lóng驚惶，無敬虔ê人beh直直chhoah。咱中間是誰能kap吞滅ê火相kap tòa？咱中間是誰能kap永遠ê燒毀相kap tòa ah？
以賽亞書 33 15| 行tāi-chì公義，講話正直，怨恨勒索ê財利，搖手無受pò͘賂，塞密耳孔無聽流血ê話，khoeh目睭無看pháiⁿ-tāi-ê；
以賽亞書 33 16| 伊beh tiàm tī高ê所在；堅固ê石磐做伊ê衛所；beh有米糧供給伊，伊ê水的確bōe絕斷。
以賽亞書 33 17| 你ê目睭beh看見王ê súi，beh看見開闊ê地。
以賽亞書 33 18| 你ê心beh siàu念hit-ê驚惶ê事；管賬ê tī toh-lo̍h？秤(phêng)貢銀ê tī toh-lo̍h？算守更樓ê tī toh-lo̍h？
以賽亞書 33 19| 你的確無看見強猛ê百姓，就是講話oh聽，你bōe明白；言語gí-bú gí-ngiáu，你bōe曉得ê。
以賽亞書 33 20| 你tio̍h看錫安，咱守聖節ê城，你ê目睭beh看見耶路撒冷做安靜ê厝宅，做無移徙ê布棚，伊ê杙(khi̍t)永無拔出，伊ê索lóng無斷。
以賽亞書 33 21| Tī-hia耶和華beh顯明威嚴kap咱相kap tī-teh，親像江河開闊ê地；hit中間的確無有划槳ê船往來，亦無有威風ê船經過。
以賽亞書 33 22| 因為耶和華是咱ê審判司，耶和華是kā咱設律法ê；耶和華是咱ê王；祂beh拯救咱。
以賽亞書 33 23| 你ê帆索lóng lut去；船桅khiā-bōe在；風帆chhia bōe起來；hit時chōe-chōe搶來ê物hō͘人分去；跛腳ê亦搶tio̍h物。
以賽亞書 33 24| Khiā起ê百姓的確無講，我有破病；其中khiā起ê百姓，罪過lóng赦免。
以賽亞書 34 1| 列國ah，lín tio̍h近前來聽；眾百姓ah，lín tio̍h 俯耳孔來聽；地kap伊所充滿ê，世界kap見若對伊來出ê，lóng tio̍h聽。
以賽亞書 34 2| 因為耶和華受氣到列國，大受氣in ê全軍；擬定lóng滅伊，將in交hō͘人thâi。
以賽亞書 34 3| In受thâi-ê的確hiat-ka̍k，身屍ê臭味chhèng起來，chiah-ê山受in ê血熔化。
以賽亞書 34 4| 天ê萬象beh消無，天beh親像chhak捲起來；伊ê萬象beh衰敗，親像葡萄樹ê葉衰敗，koh親像無花果樹ê衰敗一樣。
以賽亞書 34 5| 因為我ê刀tī天裡已經lim夠額；看ah，chit-ê刀beh到Í-tong，以及我所擬定beh滅無ê百姓，來審判伊。
以賽亞書 34 6| 耶和華ê刀有血滿滿，bak-tio̍h油kap羊á-kiáⁿ kap山羊ê血，以及公ê綿羊腰子ê油；因為耶和華tī Pho-su-la̍h有祭祀，tī Í-tong地有大thâi人ê事。
以賽亞書 34 7| 野牛beh kap in落來，牛á kap公ê牛亦是án-ni；in ê地因為血來醉，in ê土粉因為油來肥。
以賽亞書 34 8| 因為耶和華有報仇ê日，為tio̍h錫安ê案件，有報應ê年。
以賽亞書 34 9| Í-tong chiah-ê溪beh變做瀝青，土粉beh變做琉磺，伊ê地成做已經to̍h ê瀝青。
以賽亞書 34 10| 暝日lóng無熄；伊ê煙永遠chhèng起來，代代拋荒；永遠無人經過。
以賽亞書 34 11| Thê-ô͘河豬beh得tio̍h做業；貓頭鷹烏鴉beh tiàm tī hit中間；伊beh將荒廢ê準繩，渾沌ê 墜線，牽tī伊ê頂面。
以賽亞書 34 12| In beh叫尊貴ê人來治理國，tī-hia lóng無一個，貴族亦lóng無。
以賽亞書 34 13| In ê 宮殿beh發刺phè，衛所beh發蒺藜kap草刺；beh做山狗ê穴，鴕鳥ê siū。
以賽亞書 34 14| 野獸kap豺狼相tú-tio̍h；野山羊beh kap伊ê伴對叫；暝時ê妖怪beh tī-hia歇，家己chhē安歇ê所在。
以賽亞書 34 15| 箭蛇beh tī-hia作siū、生卵、孵卵、出kiáⁿ，koh聚集kiáⁿ tī伊ê腹肚下；鷹鳥kui對聚集tī-hia。
以賽亞書 34 16| Lín tio̍h講究耶和華ê冊來讀伊；其中無欠一項無一隻無匹配；因為我ê嘴已經出命令，伊ê神已經聚集in。
以賽亞書 34 17| 伊亦為in liam-khau，koh親手用準繩kā in分地；in beh永遠得tio̍h伊做業，ta̍k世代tiàm tī-hia。
以賽亞書 35 1| 曠野kap乾燥ê地的確歡喜；沙漠亦beh快樂，koh親像玫瑰開花。
以賽亞書 35 2| 伊beh開花茂盛，來歡喜，beh有歡喜kap唱歌；黎巴嫩ê榮光，Ka-bi̍t kap Sa-lûn ê súi，beh歸伊；in beh看見耶和華ê榮光，咱ê上帝ê美妙。
以賽亞書 35 3| Lín tio̍h hō͘軟弱ê手勇壯，無力ê腳頭u自在。
以賽亞書 35 4| 對小膽 ê人講，Lín tio̍h剛強，m̄免驚；看ah，lín ê上帝beh來報仇，beh來行極大ê報應；祂beh來拯救lín。
以賽亞書 35 5| Hit時chhiⁿ-mî人ê目睭beh開，臭耳人ê耳孔beh利。
以賽亞書 35 6| Hit時跛腳ê beh tiô跳親像鹿，啞口ê舌beh唱歌；因為水chhèng出tī曠野，溪流chhèng出tī沙漠。
以賽亞書 35 7| 發出光ê沙，beh變做水池，乾燥ê地beh變做水泉；tī山狗tó teh睏ê所在beh有青草蘆葦kap蒲草。
以賽亞書 35 8| Tī-hia beh有一條高ê路，chit條路beh稱做聖ê路；污穢ê人bōe得thang經過；專專beh做in ê路用；行路ê人，雖然愚戇，亦bōe行錯。
以賽亞書 35 9| Tī-hia的確無獅，猛獸亦無上chit條路；tī-hia lóng無tú-tio̍h in；獨獨得tio̍h贖回ê百姓tī-hia行。
以賽亞書 35 10| Koh耶和華救贖ê百姓beh倒tńg來，beh唱歌來到錫安；得tio̍h永遠ê歡喜做冕旒；in beh歡喜快樂，憂悶吐氣lóng beh走去。
以賽亞書 36 1| Hi-se-ka王十四年，亞述王Se-ná-ki-li̍p上來攻擊猶大一切堅固ê城來取伊。
以賽亞書 36 2| 亞述王tùi拉結差La̍h-pek-sa-ki chhōa大隊兵去耶路撒冷，到Hi-se-ka王hia；伊就khiā tī 頂池 ê水溝邊，tī漂布師傅ê田ê大路。
以賽亞書 36 3| Hit-tia̍p有管家ê Hi-le̍k-ka ê kiáⁿ Í-lī-a-kèng，kap書記Sià-pek-ná，kap史官A-sat ê kiáⁿ Iok-a，出來見伊。
以賽亞書 36 4| La̍h-pek-sa-ki對in講，lín去kā Hi-se-ka講，亞述王大王án-ni講，你所óa靠ê，是óa靠甚麼？
以賽亞書 36 5| 你講，有計謀有氣力thang交戰；我講這是空空ê話nā-tiāⁿ；你到底óa靠是誰 chiah背叛我ah？
以賽亞書 36 6| 看ah，你所óa靠ê埃及是hit-ê pit破ê蘆竹稈；人若òa伊，就會刺入伊ê手；埃及王法老對一切óa靠伊ê人亦是án-ni。
以賽亞書 36 7| 你若kā我講，我óa靠耶和華阮ê上帝；chit-ê耶和華kiám-m̄是Hi-se-ka bat廢祂ê山頭壇kap祂ê祭壇，亦bat對猶大kap耶路撒冷ê人講，Lín tio̍h tī chit-ê壇前敬拜ê mah？
以賽亞書 36 8| Taⁿ請你用準當hō͘我ê主亞述王，我hō͘你兩千隻馬，看你hit面能備辦人騎伊á-bōe。
以賽亞書 36 9| 若bōe，thái-thó能phah退我ê主chiah-ê第一細ê奴僕中一個軍長，亦竟然óa靠埃及，ài得tio̍h戰車kap馬兵ah？
以賽亞書 36 10| Taⁿ我上來攻擊毀滅chit-ê地，kiám無耶和華ê意思mah？耶和華吩咐我講，你上去攻擊毀滅chit-ê地。
以賽亞書 36 11| Í-lī-a-kèng、Sià-pek-ná、Iok-a對La̍h-pek-sa-ki講，求你用A-lân ê話kap你ê奴僕講；因為阮會曉聽；m̄-thang用猶大ê話kap阮講，hō͘城頂ê百姓耳孔聽見。
以賽亞書 36 12| La̍h-pek-sa-ki講，我ê主差我來，kiám是對你ê主kap你講chiah-ê話mah？kiám-m̄是對坐tī城頂ê人講，hō͘ in kap lín平平食家己ê糞，lim家己ê尿mah？
以賽亞書 36 13| La̍h-pek-sa-ki就khiā-teh，用猶大ê話大聲叫講，Lín tio̍h聽亞述王大王ê話。
以賽亞書 36 14| 王án-ni講，Lín m̄-thang hō͘ Hi-se-ka所騙；因為伊bōe能救lín；
以賽亞書 36 15| 亦莫得聽Hi-se-ka kah lín óa靠耶和華，講，耶和華的確beh救咱，chit-ê城的確無交tī亞述王ê手。
以賽亞書 36 16| 莫得聽Hi-se-ka ê話；因為亞述王án-ni講，Lín tio̍h kap我和好，出來投降我，ta̍k人就thang食家己ê葡萄樹kap無花果樹ê果子，lim家己ê井水；
以賽亞書 36 17| thèng候我chhōa lín到一個地kap lín本地無各樣，就是有五穀kap新酒ê地，有米糧kap葡萄園ê地。
以賽亞書 36 18| Lín tio̍h謹慎持防，驚了Hi-se-ka引誘lín講，耶和華的確救咱。列國ê上帝kiám有一個bat救伊ê國脫離亞述王ê手ah？
以賽亞書 36 19| Hap-má kap A-ní-poa̍t ê上帝tī toh-lo̍h ah？Se-hoat-óa-im ê上帝tī toh-lo̍h ah？in kiám bat救撒馬利亞脫離我ê手mah？
以賽亞書 36 20| Chiah-ê國ê上帝有是誰 bat救家己ê國脫離我ê手ah，莫kioh耶和華kiám會救耶路撒冷脫離我ê手mah？
以賽亞書 36 21| In靜靜，亦無應一句；因為王bat吩咐講，莫得應伊。
以賽亞書 36 22| Hit時Hi-le̍k-ka ê kiáⁿ管家ê Í-lī-a-kèng，kap書記Sià-pek-ná，kap史官A-sat ê kiáⁿ Iok-a，lóng拆裂衫來到Hi-se-ka hia，將La̍h-pek-sa-ki ê話kā伊講。
以賽亞書 37 1| Hi-se-ka王聽見，就拆裂伊ê衫，穿麻布，入耶和華ê殿。
以賽亞書 37 2| 差管家ê Í-lī-a-kèng，kap書記Sià-pek-ná，kap祭司中ê老輩ê，lóng穿麻布，去見A-mô͘-su ê kiáⁿ先知以賽亞。
以賽亞書 37 3| 對伊講，Hi-se-ka án-ni講，今á日是患難、責罰、凌辱ê日，是親像kiáⁿ beh出世，亦無力thang生出。
以賽亞書 37 4| Kiám-chhái耶和華，你ê上帝，聽見La̍h-pek-sa-ki ê話，就是伊ê主亞述王差伊來侮慢永活上帝ê話，kiám-chhái耶和華，你ê上帝，為tio̍h聽見chiah-ê話，就beh責備伊；所以求你為tio̍h iáu chhun ê百姓出聲祈禱。
以賽亞書 37 5| Hi-se-ka王ê人臣就去見以賽亞。
以賽亞書 37 6| 以賽亞對in講，Tio̍h án-ni對lín ê主講，耶和華án-ni講，你聽見亞述王ê奴僕褻瀆我ê話，m̄免驚in。
以賽亞書 37 7| 看ah，我beh用一個神入伊ê心，伊beh聽見風聲，就倒tńg去本所在；我beh hō͘伊tī本所在倒tī刀下。
以賽亞書 37 8| La̍h-pek-sa-ki tò去，tú-tio̍h亞述王teh phah Li̍p-ná；是因為伊有聽見亞述王有撤營，離開拉結。
以賽亞書 37 9| 王聽見講，Kó͘-si̍t王Te̍k-hap-ka出來beh kap你交戰；伊一下聽見就差使者去見Hi-se-ka，吩咐in，講，
以賽亞書 37 10| Tio̍h kā猶大王Hi-se-ka án-ni講，你所óa靠你ê上帝講，耶路撒冷的確無交tī亞述王ê手，你莫得hō͘伊欺騙。
以賽亞書 37 11| 看ah，你總有聽見亞述chiah-ê王對列國所行ê，是一盡滅in；總無你iáu會得tio̍h救mah？
以賽亞書 37 12| 我ê列祖所毀滅ê，就是Ko-sàn、哈蘭、Lī-sek，kap屬Thê-la̍h-sat ê伊甸人；chiah-ê國ê上帝kiám bat救伊mah？
以賽亞書 37 13| Hap-má ê王、A-ní-poa̍t ê王、Se-hoat-óa-im城ê王、Hi-ná kap Í-óa ê王，lóng tī toh-lo̍h？
以賽亞書 37 14| Hi-se-ka tùi使者ê手接tio̍h phoe，讀伊；Hi-se-ka就上去耶和華ê殿，將phoe排tī耶和華ê面前。
以賽亞書 37 15| Hi-se-ka對耶和華祈禱講，
以賽亞書 37 16| 坐tī ki-lō͘兵ê中間，萬軍ê耶和華，以色列ê上帝ah，獨獨你做天下萬國ê上帝；你bat創造天地。
以賽亞書 37 17| 耶和華ah，求你俯耳孔來聽，耶和華ah，求你開目睭來看；tio̍h聽Se-ná-ki-li̍p一切ê話，是差使者來侮慢永活上帝ê。
以賽亞書 37 18| 耶和華ah，亞述chiah-ê王果然hō͘列國kap伊ê地變做拋荒，
以賽亞書 37 19| 也將in ê上帝hiat tī火裡；因為in m̄是上帝，是人ê手所造ê，是柴ê，石ê；in就剿滅in。
以賽亞書 37 20| 耶和華阮ê上帝ah，taⁿ求祢救阮脫離伊ê手，hō͘天下萬國lóng知獨獨你是耶和華。
以賽亞書 37 21| A-mô͘-su ê kiáⁿ以賽亞就差人去見Hi-se-ka講，耶和華以色列ê上帝án-ni講，你既然因為亞述王Se-ná-ki-li̍p ê緣故祈求我；
以賽亞書 37 22| taⁿ論到伊，耶和華有án-ni講，錫安ê在室女藐視你，恥笑你；耶路撒冷ê cha-bó͘-gín-ná對你搖頭。
以賽亞書 37 23| 你凌辱侮慢是誰？出大聲，目睭niah高高，攻擊是誰 ah？就是攻擊以色列ê聖ê。
以賽亞書 37 24| 你差你ê奴僕侮慢主講，我chhōa chōe-chōe戰車上到山尖，到黎巴嫩極深ê所在；我beh剉hit-tè高大ê柏香柴，kap siōng好ê松樹；我beh 上極高ê所在，kap伊肥地ê樹林。
以賽亞書 37 25| 我已經開井lim外邦ê水，我用腳掌踏埃及一切ê河，hō͘伊乾去。
以賽亞書 37 26| 耶和華講，你kiám bē-bat聽見我tī源起頭所做ê，tī古早所定tio̍h-ê mah？taⁿ我成伊，是hō͘你毀壞堅固ê城，變做瓦phiaⁿ-phè。
以賽亞書 37 27| 所以其中khiā起ê百姓氣力真少，驚惶見笑；in親像曠野ê草，青翠ê菜，親像厝頂ê草，親像田裡bē大叢ê稻á。
以賽亞書 37 28| 你坐落去，你出去，你入來，你ê大受氣我，我lóng知。
以賽亞書 37 29| 因為你大受氣我，koh因為你驕傲ê話thàng到我ê耳孔，我就beh用我ê鉤鉤你ê鼻，用我ê馬咬韁掛tī你ê嘴，hō͘你tùi原路tò去。
以賽亞書 37 30| Hi-se-ka ah，chit-ê hō͘你做兆頭；今年lín beh食家己發ê物，明年beh食tùi hit-ê所出ê；到第三年，lín tio̍h種作收割，栽種葡萄園，來食伊ê果子。
以賽亞書 37 31| 猶大家脫離患難所chhun ê百姓beh猶原下面釘根，頂面結果子。
以賽亞書 37 32| 因為beh有chhun ê百姓tùi耶路撒冷出來，beh有逃走ê人tùi錫安山來；萬軍ê耶和華ê熱心beh成chit-ê事。
以賽亞書 37 33| 所以耶和華論亞述王講，伊的確bōe到chit-ê城，亦bōe tī-chia射箭，bōe能giâ藤牌到城前，亦bōe起土堆來攻擊伊。
以賽亞書 37 34| 伊tùi hit條路來，beh tùi hit條路tò去，bōe能來到chit-ê城，這是耶和華講ê。
以賽亞書 37 35| 因為我為tio̍h家己ê緣故，koh為tio̍h我ê奴僕大衛ê緣故，beh保護chit-ê城，來拯救伊。
以賽亞書 37 36| 耶和華ê使者出去，tī亞述營中phah死十八萬五千人；到天光早起來ê時，看ah，lóng是死ê身屍。
以賽亞書 37 37| 亞述王Se-ná-ki-li̍p就離開tò去，tiàm tī尼尼微。
以賽亞書 37 38| Tī伊ê上帝Nî-su-lo̍k ê廟跪拜ê時，伊ê kiáⁿ，A-tek-bí-le̍k kap Sa-lī-sek，用刀thâi伊；in就走到A-la̍h-lia̍p ê地。伊ê kiáⁿ Í-sat-hap-tùn續接伊做王。
以賽亞書 38 1| Hiah-ê日ê中間，Hi-se-ka破病teh-beh死。A-mô͘-su ê kiáⁿ，先知以賽亞，去見伊，對伊講，耶和華án-ni講，你tio̍h設法你ê家事，因為你teh-beh死，bōe活。
以賽亞書 38 2| Hi-se-ka就oa̍t-tńg面ǹg壁，祈禱耶和華，講，
以賽亞書 38 3| 耶和華ah，求祢記念我tī祢ê面前怎樣存完全ê心，照誠實來行，koh做祢所看做好ê。Hi-se-ka就大聲啼哭。
以賽亞書 38 4| Tùi án-ni，耶和華ê話臨到以賽亞講，
以賽亞書 38 5| 你去kā Hi-se-ka講，你ê祖大衛ê上帝耶和華án-ni講，我已經聽見你ê祈禱，看見你ê目屎；看ah，我beh加添你ê歲壽十五年。
以賽亞書 38 6| Koh我beh救你kap chit-ê城脫離亞述王ê手；亦beh保護chit-ê城。
以賽亞書 38 7| 耶和華beh成祂所講ê，這是耶和華beh hō͘你ê兆頭；
以賽亞書 38 8| 看ah，A-hap-su ê日圭tè日進前ê影，我beh hō͘伊退後十度。Tùi án-ni，進前ê日影，果然tī日圭ê頂面，退後十度。
以賽亞書 38 9| 猶大王Hi-se-ka破病已經好，就做詩，講：
以賽亞書 38 10| 我講，tú-tú tī我中年ê日，beh入陰間ê門；　　bōe得thang享受我iáu chhun ê年。
以賽亞書 38 11| 我講，我bōe見tio̍h耶和華，就是tī活人ê地，bōe見tio̍h耶和華；　　我bōe得thang kap tiàm地上ê百姓相kap看人ê面。
以賽亞書 38 12| 我khiā起ê所在受遷徙離開我，親像顧羊ê人ê布棚一樣；　　我將性命捲起來，親像織布ê人捲布一樣；伊beh將我tùi布機頭剪斷。　　Tùi早起到ê-hng，你beh hō͘我結局。
以賽亞書 38 13| 我hō͘家己安靜到天光；伊親像獅at折我一切ê骨頭；　　Tùi早起到ê-hng，祢beh hō͘我結局。
以賽亞書 38 14| 我親像燕á，親像白鶴，gí-bú gí-ngiáu；koh親像ka-chui哀叫；　　我因為kia̍h頭看，目睭煙暈。　　耶和華ah，我受壓制，求祢kā我保認。
以賽亞書 38 15| 我beh講甚麼ah？伊kā我講ê，亦kā我成lah；　　我因為心內ê苦楚，tī一生ê年日，beh ûn-ûn-á行。
以賽亞書 38 16| 主ah，人得tio̍h活是在tī chiah-ê，　　我ê心神活teh，亦lóng是tùi án-ni；　　所以求祢hō͘我koh好，猶原活teh。
以賽亞書 38 17| 看ah，我受真大ê艱苦，是為tio̍h beh hō͘我得tio̍h平安；　　祢因為疼我ê靈魂，就救我脫離滅無ê坑；　　因為祢將我一切ê罪，hiat tī祢ê ka-chiah後。
以賽亞書 38 18| 因為陰間bōe會感謝祢，死無bōe會o-ló祢；　　落墳墓ê人bōe會ǹg望祢ê誠實。
以賽亞書 38 19| 只有活人，活人beh感謝祢，親像我今á日感謝祢一樣；　　做老父ê beh hō͘ kiáⁿ兒知祢ê誠實。
以賽亞書 38 20| 耶和華便便beh救我，　　所以阮在生ê日beh tī耶和華ê厝，　　用絲絃ê樂器，唱我ê詩歌。
以賽亞書 38 21| 以賽亞bat講，Tio̍h the̍h一塊無花果餅，來貼tī粒á。王就得tio̍h好。
以賽亞書 38 22| Hi-se-ka也bat講，我能上耶和華ê厝，有甚麼兆頭？
以賽亞書 39 1| 當時巴比倫王，Pa-la̍h-tàn ê kiáⁿ Bí-lô-ta̍t-pa-la̍h-tàn聽見Hi-se-ka bat破病，就送phoe信kap禮物hō͘ Hi-se-ka。
以賽亞書 39 2| Hi-se-ka因為使者來歡喜，就將伊khǹg寶物ê厝，金、銀、香料、貴氣ê油，kap伊ê軍裝局，kap府庫內一切所有ê，lóng hō͘ in看；伊ê家中kap全國ê內面，Hi-se-ka無一項無hō͘ in看。
以賽亞書 39 3| Tùi án-ni，先知以賽亞來見Hi-se-ka王，問伊講，chiah-ê人講甚麼？in tùi toh-lo̍h來見你？Hi-se-ka講，In tùi遠遠ê所在，就是tùi巴比倫，來見我。
以賽亞書 39 4| 以賽亞講，In tī你ê家看見甚麼？Hi-se-ka講，凡若我家中所有ê，in lóng有看見；我ê財寶ê中間無一項無hō͘ in看見。
以賽亞書 39 5| 以賽亞對Hi-se-ka講，你tio̍h聽萬軍ê耶和華ê話。
以賽亞書 39 6| 看ah，日子beh到，凡若你家內所有ê，kap你ê列祖積聚到現今ê lóng beh受搶到巴比倫，無留一項；這是耶和華講ê。
以賽亞書 39 7| Koh對你本身生ê kiáⁿ孫，其中有ê beh受掠去，tī巴比倫ê王宮當太監。
以賽亞書 39 8| Hi-se-ka對以賽亞講，你所傳耶和華ê話是好。Koh講，因為tī我年日ê中間beh有太平kap堅固。
以賽亞書 40 1| Lín ê上帝講，Lín tio̍h安慰，安慰我ê百姓。
以賽亞書 40 2| Tio̍h對耶路撒冷講好話，koh報伊知，伊ê交戰已經盡，伊ê罪過已經赦；伊為tio̍h伊一切ê罪，tùi耶和華ê手加倍受刑罰。
以賽亞書 40 3| 有聲叫講，Tī曠野備辦耶和華ê路，tī沙漠ê地，修平咱ê上帝ê大路。
以賽亞書 40 4| Chiah-ê山谷lóng beh thūn hō͘伊tīⁿ，大細ê山頭lóng beh掘hō͘伊低；彎oat-ê，beh改hō͘伊直，坎坷ê，beh修hō͘伊平。
以賽亞書 40 5| 耶和華ê榮光的確顯現，凡若有血氣ê beh lóng看見；因為這是耶和華親嘴講ê。
以賽亞書 40 6| 有聲講，你tio̍h叫，伊講，我tio̍h叫甚麼？見若有血氣ê lóng親像草，伊ê榮光lóng親像山裡ê花；草會乾，花會謝；
以賽亞書 40 7| 因為耶和華ê氣吹tī伊ê頂面；百姓真正是草。
以賽亞書 40 8| 草會乾，花會謝；獨獨咱ê上帝ê話的確永遠tī-teh。
以賽亞書 40 9| 報好消息hō͘錫安ê ah，你tio̍h 上高山；報好消息hō͘耶路撒冷ê ah，你tio̍h盡力出你ê聲；tio̍h出聲，m̄免驚；對猶大ê城講，看ah，lín ê上帝。
以賽亞書 40 10| 看ah，主耶和華beh親像大權能ê臨到，祂ê手的確為祂掌權；看ah，祂ê賞賜tī祂hia，祂ê報答亦tī祂ê面前。
以賽亞書 40 11| 祂beh親像牧者顧伊ê羊群，祂beh用手âⁿ-óa羊á-kiáⁿ，抱伊tī胸前，慢慢chhōa hiah-ê hō͘羊á suh-lin-ê。
以賽亞書 40 12| Chī-chūi bat用手心量chiah-ê水，用手虎口量穹蒼，用斗貯大地ê土粉，用秤(chhìn)秤山嶺，用天秤(phêng)秤山頭ah？
以賽亞書 40 13| Chī-chūi bat測度耶和華ê心，á是做祂ê謀士來指教祂ah？
以賽亞書 40 14| 祂kap 是誰商量，是誰教示祂，將公平ê路指示祂，koh將智識教示祂，將通達ê道路指教祂ah？
以賽亞書 40 15| 看ah，萬百姓lóng親像水桶ê一滴水，koh親像天秤頂ê塵埃；祂the̍h chiah-ê海嶼起來親像極微細ê物。
以賽亞書 40 16| 黎巴嫩無夠額thang做火柴，其中ê走獸無夠額做燒祭。
以賽亞書 40 17| 萬百姓tī祂ê面前親像無物；hō͘祂看極其無，就是空空。
以賽亞書 40 18| Lín究竟beh將是誰比並上帝？用甚麼形象kap上帝比並ah？
以賽亞書 40 19| 偶像是師傅鑄造，銀匠用金安伊，kā伊鑄銀鍊。
以賽亞書 40 20| Sòng-hiong人無力thang獻chit號物，就揀bōe會朽壞ê柴，為伊chhē奇巧ê師傅，chhāi bōe能搖動ê偶像。
以賽亞書 40 21| Lín kiám未知mah？lín kiám未聽見mah？tùi起頭kiám無kā lín講mah？tùi設立地ê根基lín kiám無明白mah？
以賽亞書 40 22| 主坐tī地ê大環，地上khiā起ê百姓親像草蜢；祂展開天親像帳幅，安置伊，親像thang khiā起ê布棚。
以賽亞書 40 23| 祂hō͘君王歸tī無；hō͘地上ê審判官成做空虛。
以賽亞書 40 24| In是tú-á栽，tú-á種；伊ê叢tú-á釘根tī地裡；祂一下吹tī伊頂面，就lóng枯焦，捲螺風將伊吹去，親像草幼一樣。
以賽亞書 40 25| 至聖ê講，Lín beh用是誰比並我，hō͘我kap伊平ah？
以賽亞書 40 26| Lín kia̍h目看頂面，看是誰創造chiah-ê，照賬目chhōa hiah-ê萬軍出來；祂一個一個稱in ê名；因為祂ê權能，koh因為祂ê大權能，大氣力，連一個亦無欠。
以賽亞書 40 27| 雅各ah，你啥事講，以色列ah，你啥事講，我ê道路隱密tī耶和華，我ê案件無得tio̍h上帝料理。
以賽亞書 40 28| 你kiám未知mah？你kiám未聽見mah？永永tī-teh ê上帝，耶和華，創造地極ê，祂無厭，亦無倦；祂ê智慧無thang測度。
以賽亞書 40 29| 厭倦ê祂hō͘伊能力；軟chiáⁿ-ê，祂加添伊ê氣力。
以賽亞書 40 30| 少年人亦會厭會倦，勇壯ê人亦會跋倒。
以賽亞書 40 31| 獨獨óa靠耶和華ê beh得tio̍h新ê氣力；in beh親像鷹鳥thí翼飛高；in走，亦無厭；行亦無倦。
以賽亞書 41 1| 眾海嶼ah，tio̍h tī我ê面前靜靜；眾百姓tio̍h得tio̍h新ê氣力；lóng tio̍h近前來，chiah thang來講話；咱thang大家來辯論。
以賽亞書 41 2| Chī-chūi tùi東方興起一人，用公義召伊來到伊ê腳前ah？將列國交hō͘伊，hō͘伊管轄君王；將in親像塵埃交hō͘伊ê刀，親像風吹ê草á幼交hō͘伊ê弓。
以賽亞書 41 3| 伊追趕in，行伊所bē-bat行ê路，安然過去。
以賽亞書 41 4| Chī-chūi做chit-ê來成伊，tùi起頭召歷代ah？我耶和華，是起頭ê，亦是路尾ê，我就是祂。
以賽亞書 41 5| 海嶼看見就驚惶；地極亦ngia̍uh-ngia̍uh-chhoah，就近óa來。
以賽亞書 41 6| In ta̍k人相幫贊；對兄弟講，Tio̍h壯膽。
以賽亞書 41 7| 木匠勉勵銀匠；用鎚phah光ê勉勵phah砧ê，論焊鑰(hōaⁿ-io̍h)ê工夫講，焊了好；koh用釘釘tiâu，hō͘伊無搖動。
以賽亞書 41 8| 獨獨你，以色列，是我ê奴僕；雅各是我所揀選ê，我ê朋友亞伯拉罕ê後裔；
以賽亞書 41 9| 你是我tùi地極所帶來ê，tùi地ê角頭所召來ê，koh對你講，你是我ê奴僕，我揀選你，亦無棄絕你。
以賽亞書 41 10| 你莫得驚惶，因為我kap你相kap tī-teh；莫得忍neh，因為我是你ê上帝；我的確堅固你，我的確幫贊你，我的確用我公義ê chiàⁿ手扶持你。
以賽亞書 41 11| 看ah，凡若大受氣你ê，的確lóng漏氣見笑；kap你相爭ê的確親像無，亦beh滅無。
以賽亞書 41 12| Kap你相爭ê，你beh chhē in，亦chhē無；kap你爭戰ê，beh親像無物，成做空虛。
以賽亞書 41 13| 因為我耶和華，你ê上帝，beh牽你ê chiàⁿ手，kā你講，m̄免驚，我beh幫贊你。
以賽亞書 41 14| 親像tō͘-ún ê雅各，kap lín以色列人，m̄免驚；耶和華講，我beh幫贊你，救贖你ê就是以色列ê聖ê。
以賽亞書 41 15| 看ah，我beh hō͘你做phah五穀新ê器具，利koh有齒；你beh將山嶺phah到碎碎，hō͘山頭親像粗糠。
以賽亞書 41 16| 你beh簸in，風beh kā in吹去，捲螺風beh kā in掃去；總是你beh因為耶和華來歡喜，因為以色列ê聖ê來誇口。
以賽亞書 41 17| Sòng-hiong困苦ê人chhē水，亦chhē無；in因為嘴渴(khoah)、舌乾；我耶和華beh應in，我以色列ê上帝的確無放sak in。
以賽亞書 41 18| 我beh tī無草ê山開江河，tī山谷中開水泉；我beh hō͘沙漠變做水池，hō͘乾地變做水泉。
以賽亞書 41 19| 我beh tī曠野栽柏香樹，chō-kiap樹，kong-liam樹，kap野橄欖樹；我tī沙漠beh將松樹、杉樹，kap黃楊樹做一下栽；
以賽亞書 41 20| thang hō͘人來看，來知來想，相kap明白；這是耶和華ê手所做ê，是以色列ê聖ê所創造ê。
以賽亞書 41 21| 耶和華講，Lín tio̍h提起lín ê案件；雅各ê人君講，Lín tio̍h排列lín有證據ê理由。
以賽亞書 41 22| In tio̍h排列伊，tio̍h hō͘阮知將來beh怎樣；hō͘阮知以前ê事是甚麼，hō͘阮thang講究，得tio̍h知事ê結局；á是將beh來ê事講hō͘阮聽。
以賽亞書 41 23| Tio̍h hō͘阮知將來ê事，thang hō͘阮知lín是上帝；或是好，或是pháiⁿ，lín tio̍h行伊，hō͘阮gông-ngia̍h來相kap看。
以賽亞書 41 24| 看ah，lín屬tī無，lín ê所做屬tī空虛；hit-ê揀選lín-ê是可惡。
以賽亞書 41 25| 我tùi北方興起一人，伊就來；伊tùi日出ê所在求叫我ê名ê；伊beh踏掌權ê親像灰土，親像燒磁師傅踏土一樣。
以賽亞書 41 26| Chī-chūi tùi起頭講明chit-ê事，hō͘阮知；是誰 tùi起頭講明，hō͘阮講，祂無錯ah？總是無有講明，無有排列，無有聽見lín ê話ê。
以賽亞書 41 27| 我事先對錫安講，看ah，看ah；我beh將一位報好消息ê賞賜耶路撒冷。
以賽亞書 41 28| 我看伊，無一人；in中間亦無謀士，tī我問ê時，thang應一句。
以賽亞書 41 29| 看ah，in lóng是空虛，in ê所做是無物；in所鑄ê偶像lóng是風，lóng是空虛ê。
以賽亞書 42 1| 看ah，我ê奴僕，我所扶持ê，我所揀選ê，我ê心所歡喜ê，我有將我ê神hō͘伊，伊beh將公理傳hō͘外邦。
以賽亞書 42 2| 伊無喧嘩，無出聲，亦無hō͘街路裡聽見伊ê聲。
以賽亞書 42 3| 受傷ê蘆葦，伊無at折，beh hoa ê燈火，伊無phah熄；伊照真實，將公理傳播。
以賽亞書 42 4| 伊無凊(chhìn)心，亦無失膽，直到伊tī地上設立公理；海嶼lóng thèng候伊ê教示。
以賽亞書 42 5| 耶和華上帝，創造chiah-ê天來thí開伊，開闊地kap伊所出ê，用活氣hō͘地上ê眾百姓，用神魂hō͘行tī hit頂面ê人ê，講，
以賽亞書 42 6| 我耶和華用公義召你，beh牽你ê手，保守你，hō͘你做百姓ê約ê中保，做外邦人ê光；
以賽亞書 42 7| 來開chhiⁿ-mî ê目睭，chhōa受關ê出監；hō͘ tiàm tī烏暗ê出監牢。
以賽亞書 42 8| 我是耶和華，這是我ê名，我無將我ê榮光歸hō͘別ê神，亦無將我ê名聲歸hō͘雕刻ê偶像。
以賽亞書 42 9| 看ah，前ê事已經成，taⁿ我亦beh將新ê事講明；chiah-ê事未發起以前，我就講hō͘ lín聽。
以賽亞書 42 10| 過海ê，kap海內所有ê，海嶼kap其中khiā起ê百姓，lóng tio̍h ǹg耶和華唱新ê歌，tùi地極o-ló祂。
以賽亞書 42 11| 曠野kap其中ê城，kap Ki-ta̍t人khiā起ê鄉社，lóng tio̍h出聲；Se-la̍h khiā起ê百姓tio̍h唱歌，tī山頂ê tio̍h出大聲。
以賽亞書 42 12| In tio̍h將榮光歸hō͘耶和華，tī海嶼中報揚祂ê名聲。
以賽亞書 42 13| 耶和華beh親像勇猛ê人出去；beh親像交戰ê人激動熱心；beh喉叫，大聲hoah，beh用大氣力攻擊祂ê對敵。
以賽亞書 42 14| 我久久無開嘴，靜靜家己遏止；taⁿ我beh喉叫，親像beh生 ê婦人人；我beh hā-hā喘bōe接氣。
以賽亞書 42 15| 我beh hō͘大山小山變做拋荒，hō͘ hit頂面ê花草lóng枯焦；我beh hō͘江河變做洲嶼，hō͘水池lóng乾去。
以賽亞書 42 16| 我beh chhōa chhiⁿ-mî-ê行in m̄-bat ê道路；chhōa in行m̄-bat ê路徑；tī in ê面前hō͘烏暗變做光明，hō͘彎曲變做平直。chiah-ê事我lóng beh行，亦無放sak in。
以賽亞書 42 17| óa靠雕刻ê偶像，tùi鑄造ê偶像講，你是阮ê上帝，chit號人受趕走，大見笑。
以賽亞書 42 18| Lín臭耳人ê tio̍h聽；lín chhiⁿ-mî-ê tio̍h看，hō͘ lín能看見。
以賽亞書 42 19| 我ê奴僕以外，是誰 chhiⁿ-mî ah？Chī-chūi臭耳人親像我所差ê使者ah？是誰 chhiⁿ-mî親像hit-ê kap我和好ê，á是chhiⁿ-mî親像耶和華ê奴僕ah？
以賽亞書 42 20| 你看見chōe-chōe tāi-chì亦無注意；開耳孔，也無聽見。
以賽亞書 42 21| 耶和華因為家己ê公義，歡喜hō͘律法最大做尊貴。
以賽亞書 42 22| 總是chit-ê百姓是受搶奪ê；tī山穴受當tio̍h，關密tī監裡；in hō͘人掠tio̍h，無人拯救；hō͘人搶掠去，無人講，放伊tò去。
以賽亞書 42 23| Lín中間是誰肯俯耳孔聽這？是誰肯留心，後來聽thàn伊ah？
以賽亞書 42 24| Chī-chūi將雅各交伊hō͘人搶，將以色列交hō͘賊ah？kiám-m̄是耶和華，咱所得罪ê mah？in m̄肯行伊ê道路，亦m̄肯聽thàn祂ê律法。
以賽亞書 42 25| 所以伊將猛烈ê受氣，kap爭戰ê狠猛，piàⁿ tī伊ê身上；tī伊ê四圍親像火to̍h，伊iáu m̄知；火燒tio̍h伊，伊亦無掛意。
以賽亞書 43 1| 雅各ah，創造你ê耶和華，以色列ah，hit-ê造成你ê，án-ni講，你m̄-sái驚，因為我救贖你；我bat叫你ê名，召你；你是我ê。
以賽亞書 43 2| 你tùi水中經過，我的確kap你相kap tī-teh；你經過江河，水的確無淹密你；你tùi火中行過去，的確無受燒；火燄亦無to̍h tī你ê身上。
以賽亞書 43 3| 因為我是耶和華你ê上帝，是以色列ê聖ê，你ê救主；我已經hō͘埃及做你贖回ê價錢，hō͘ Kó͘-si̍t kap Se-pa做你ê替身。
以賽亞書 43 4| 因為我看你做寶貝，做尊貴，koh因為我疼你，所以我hō͘人替你，hō͘列國ê人替你ê性命。
以賽亞書 43 5| 莫得驚，因為我kap你相kap tī-teh；我beh chhōa你ê後裔tùi東方來，koh tùi西方招集你。
以賽亞書 43 6| 我beh對北方講，放出來；對南方講，莫得拘留；將我ê眾kiáⁿ tùi遠遠chhōa來，將我ê眾cha-bó͘-kiáⁿ tùi地極chhōa tò來。
以賽亞書 43 7| 見若用我ê名來稱ê是我為tio̍h家己ê榮光創造ê；是我所做成，所創造ê。
以賽亞書 43 8| 你tio̍h將有目睭亦chhiⁿ-mî，有耳孔亦臭耳人ê百姓，lóng總chhōa伊出來。
以賽亞書 43 9| 萬國tio̍h聚集，眾百姓tio̍h聚會；其中是誰能將chit-ê講明，亦將前ê事講hō͘阮聽ah？in thang chhōa干證來，家己顯明in做tio̍h，á是in聽見就講，這是真實。
以賽亞書 43 10| 耶和華講，Lín是我ê干證ê，是我所揀ê奴僕；hō͘ lín知來信我，koh明白我就是耶和華；tī我ê事先無有受造ê上帝，tī我ê以後亦無。
以賽亞書 43 11| 只有我，我是耶和華；除我以外無有救主。
以賽亞書 43 12| 我bat指示，我bat拯救，我bat講明，koh tī lín中間無有別樣ê上帝；所以耶和華講，Lín是我ê干證，我就是上帝。
以賽亞書 43 13| Tùi有日子以來，我就是耶和華；無一個能救人脫離我ê手；我beh行tāi-chì，是誰能阻止ah？
以賽亞書 43 14| 救贖lín ê主耶和華，以色列ê聖ê，án-ni講，因為lín ê緣故，我已經差人到巴比倫，koh我beh hō͘ Ka-le̍k-tí人敗落，親像逃走ê百姓，lóng坐in hōa-hōa哮ê船。
以賽亞書 43 15| 我是耶和華lín ê聖ê，是創造以色列ê，是lín ê君王。
以賽亞書 43 16| 耶和華tī大海中開路，tī大水中開路；
以賽亞書 43 17| hō͘車、馬、兵丁，勇猛ê人lóng出來；(in做一下倒落去，bōe koh起來；in滅無親像失去ê火；)
以賽亞書 43 18| 耶和華án-ni講，Lín m̄-thang記念前ê事，亦m̄-thang想早時ê tāi-chì。
以賽亞書 43 19| 看ah，我beh做一項新ê事，taⁿ teh發現，lín kiám m̄知mah？我beh tī曠野開道路，tī沙漠開江河。
以賽亞書 43 20| 山裡ê走獸beh尊重我，山狗kap鴕鳥亦beh án-ni；因為我hō͘曠野有水，hō͘沙漠有河，thang hō͘我ê百姓，我所揀ê，lim。
以賽亞書 43 21| Chit-ê百姓是我為tio̍h家己所造ê，beh報揚我ê名聲。
以賽亞書 43 22| 雅各ah，你無有求叫我；以色列ah，你反tńg厭煩我。
以賽亞書 43 23| 你無帶你ê羊做燒祭來hō͘我；亦無有用祭物尊敬我。我無因為所獻ê物hō͘你tio̍h磨，亦無因為乳香hō͘你厭倦。
以賽亞書 43 24| 你無用銀為我買菖蒲，亦無用祭物ê油hō͘我飽足；反tńg hō͘我因為你ê罪惡tio̍h磨，hō͘我因為你ê罪過厭倦。
以賽亞書 43 25| 只有我因為家己ê緣故，擦滅你chiah-ê過失；我亦無記念你chiah-ê罪惡。
以賽亞書 43 26| 你tio̍h點醒我；你我thang相kap辯論；你thang排列你ê情理，thang得tio̍h稱做義。
以賽亞書 43 27| 你開基ê祖犯罪，你ê中保悖逆我。
以賽亞書 43 28| 所以我beh凌辱聖所ê首領，hō͘雅各受咒詛，hō͘以色列受詈罵。
以賽亞書 44 1| 我ê奴僕雅各，我所揀ê以色列ah，taⁿ你tio̍h聽。
以賽亞書 44 2| 造成你，koh tùi胎裡造就你，亦beh幫贊你ê耶和華án-ni講，我ê奴僕雅各，我所揀ê Iâ-su-lûn ah，m̄免驚。
以賽亞書 44 3| 因為我beh將水piàⁿ hō͘嘴乾ê人，將河水灌ak乾地；我beh將我ê神降落tī你ê後裔，將我ê福氣降落tī你ê kiáⁿ孫。
以賽亞書 44 4| In beh發生tī草中，親像溪邊ê柳樹。
以賽亞書 44 5| Chit-ê beh講，我是屬耶和華ê；hit-ê beh用雅各ê名家己稱；koh chit-ê beh親手寫，歸tī耶和華ê；亦beh用以色列ê名家己稱。
以賽亞書 44 6| 耶和華，以色列ê王，救贖ê主，萬軍ê耶和華án-ni講，我是起頭ê，我是路尾ê；我以外無有上帝。
以賽亞書 44 7| Tùi我設立古早ê百姓ê時是誰能親像我叫伊，講明伊，kā我排列ah？hō͘ in將未來ê事kap beh成ê tāi-chì講明。
以賽亞書 44 8| Lín m̄免忍，亦m̄免驚；我kiám-m̄是tùi古早就講明，指示你mah？koh lín是我ê干證，我以外kiám有上帝mah？實在無有石磐；我m̄-bat有別ê。
以賽亞書 44 9| 製造雕刻ê偶像ê一盡空虛；in所歡喜ê lóng無利益；in ê干證無看見亦m̄知，致到in見笑。
以賽亞書 44 10| Chī-chūi製造神佛，鑄造無利益ê偶像？
以賽亞書 44 11| 看ah，伊ê同伴lóng beh見笑；工匠不過是人；chhut-chāi in聚會，chhut-chāi in khiā-teh；lóng beh驚惶，相kap見笑。
以賽亞書 44 12| 鐵匠造斧頭，用火炭鍛鍊，用鎚phah伊，用伊有力ê手來tûi伊致到iau無力；無lim水來厭倦。
以賽亞書 44 13| 木匠牽準線；用筆畫伊，用利刀刻伊，用圓尺畫模，仿人ê形，做親像人ê súi，tiàm tī厝內。
以賽亞書 44 14| 伊剉柏香樹，koh取栗樹，kap橡樹；tī樹林內揀定tio̍h一叢；伊栽種榕樹，得tio̍h雨ak大叢。
以賽亞書 44 15| Chit號樹人用來hiâⁿ火；用伊來烘燒；koh燒伊來pek餅；亦koh裝神佛來跪拜；刻偶像來kha̍p頭拜。
以賽亞書 44 16| 用一份燒tī火裡；用一份煮肉來食；pek肉來食飽；家己烘燒講，A-hā，我烘燒lah，我見tio̍h火lah。
以賽亞書 44 17| 伊用chhun-ê裝一sian神佛，就是雕刻ê偶像；伊仆落拜伊，祈禱伊講，求你救我，因為你是我ê上帝。
以賽亞書 44 18| In m̄知，亦bōe想，因為伊糊in ê目睭，hō͘ in bōe看見，塞密in ê心，hō͘ in bōe明白。
以賽亞書 44 19| 無人曉悟，無智識，無聰明，會曉講，我bat the̍h一份tī火裡燒，tī伊火炭頂pek餅，燒肉來食；chit-ê chhun-ê，我kiám thang做可惡ê物mah？我kiám thang tùi柴頭kha̍p拜mah？
以賽亞書 44 20| 伊用火灰做食物；伊ê心昏迷，hō͘伊差謬，伊bōe能家己救，亦bōe能講，我ê chiàⁿ手內kiám m̄是有白賊mah？
以賽亞書 44 21| 雅各ah，以色列ah，因為你是我ê奴僕，tio̍h記得chiah-ê事；以色列ah，你是我ê奴僕，我造就你，的確無bōe記得你。
以賽亞書 44 22| 我擦滅你ê過失，親像密雲消散；我擦滅你ê罪惡，親像薄雲無去；你tio̍h歸向我；因為我救贖你。
以賽亞書 44 23| Chiah-ê天ah，應該tio̍h唱歌，因為耶和華已經做成伊；地ê深ê所在ah，應該出歡喜ê聲；chiah-ê山應該出聲唱歌；樹林kap其中所有ê樹lóng tio̍h án-ni；因為耶和華有救贖雅各，亦beh tī以色列得tio̍h榮光。
以賽亞書 44 24| Tùi胎裡造就你ê，救贖你ê耶和華án-ni講，我耶和華是造成萬物ê，是家己展開chiah-ê天，開闊大地ê；(是誰 kap我tī-teh ah？)
以賽亞書 44 25| Hō͘講假話ê兆頭無功效，hō͘占卜ê人顛狂；hō͘智慧ê人退後，hō͘伊ê智識變做愚戇；
以賽亞書 44 26| hō͘我ê奴僕ê話應驗，我ê使者ê計畫得tio̍h成；論到耶路撒冷講，的確有人khiā起；論到猶大ê城講，的確受起造；伊拋荒ê所在我beh hō͘伊興起；
以賽亞書 44 27| 對深淵講，你tio̍h乾去，我亦beh hō͘你ê江河乾乾去；
以賽亞書 44 28| 論Kó͘-lia̍t講，伊是我所用ê牧者，beh成我所歡喜ê；論耶路撒冷伊就講，伊beh受起造，殿堂ê地基亦beh建立。
以賽亞書 45 1| 我耶和華所抹油ê Kó͘-lia̍t，我牽伊ê chiàⁿ手，hō͘列國降服tī伊ê面前，我亦beh tháu列王ê腰帶；hō͘城門開tī伊ê面前，koh chiah-ê門的確無關；
以賽亞書 45 2| 我對伊án-ni講，我beh行tī你ê面前，修平坎坷ê地；我beh phah破銅ê門，斬斷鐵ê閂(chhòaⁿ)。
以賽亞書 45 3| 我beh將暗中ê寶物，kap隱密ê財寶賞賜你，hō͘你知叫名召你ê就是我，耶和華，以色列ê上帝。
以賽亞書 45 4| 因為我ê奴僕雅各，我所揀以色列ê緣故，我就叫名召你；你雖然m̄-bat我，我有稱你ê名。
以賽亞書 45 5| 我是耶和華，tī我以外無有別ê，除我以外無有上帝；你雖然m̄-bat我，我beh kā你hâ腰；
以賽亞書 45 6| tùi日出亦tùi日落ê所在，hō͘人lóng知，除我以外無有別ê；我是耶和華，tī我以外無有別ê。
以賽亞書 45 7| 我造光，亦創造暗；我造平安，亦創造災厄；chiah-ê lóng是我耶和華所做ê。
以賽亞書 45 8| Chiah-ê天ah，tùi頂面來滴，穹蒼降落公義；地面裂開，生出救恩，hō͘公義做一下發生；我耶和華bat創造伊。
以賽亞書 45 9| 災厄ah，hit-ê kap造伊ê主計較ê，伊不過是地上瓦片中ê一塊瓦片；土kiám thang對chhiau伊ê講，你做甚麼？á是你所做ê物kiám thang講，伊無手mah？
以賽亞書 45 10| 災厄ah，hit-ê對老父講，你所生ê是甚麼ah？á是對老母講，你所育(io)ê是甚麼ah？
以賽亞書 45 11| 以色列ê聖ê，就是造伊ê耶和華án-ni講，將來ê事lín thang問我；論到我chiah-ê kiáⁿ，以及我ê手所做ê，lín thang交代我。
以賽亞書 45 12| 我造地，亦創造人tī地上；我親手展開chiah-ê天，天頂ê萬象亦是我所命令ê。
以賽亞書 45 13| 我照公義興起Kó͘-lia̍t，koh beh修直伊一切ê路；伊beh起造我ê城，tháu放我受掠ê百姓，m̄是為tio̍h價錢，亦m̄是為tio̍h報賞；這是萬軍ê耶和華講ê。
以賽亞書 45 14| 耶和華án-ni講，埃及tio̍h磨得tio̍h-ê，Kó͘-si̍t ê財利，kap Se-pa ê大漢人，lóng beh歸你，屬你，tè你；in beh掛鐵鏈來歸你，仆拜tī你ê面前，求lín，講，上帝真正tī lín中間；chit-ê以外無別ê，koh無別ê上帝。
以賽亞書 45 15| 救主，以色列ê上帝ah，你實在是家己隱密ê上帝。
以賽亞書 45 16| Hiah-ê裝偶像ê lóng beh漏氣見笑，lóng做一下見笑。
以賽亞書 45 17| 總是以色列beh得tio̍h耶和華用永遠ê救恩來救in；lín的確無見笑，亦無漏氣，到永世代無soah。
以賽亞書 45 18| 因為耶和華創造chiah-ê天ê，祂正是上帝；祂造地來做成伊；koh堅固伊，m̄是空空造，是創造伊hō͘人khiā起；祂án-ni講，我是耶和華，以外無別ê。
以賽亞書 45 19| 我無tī隱密á是tī烏暗地ê位來講；我m̄-bat對雅各ê後裔講，Lín tio̍h空空chhē我；我耶和華所講ê是公義，所傳ê是正直。
以賽亞書 45 20| Lín tùi列國逃脫ê人，lín tio̍h做陣來，相kap óa來；hiah-ê扛雕刻偶像ê柴，祈禱bōe能救人ê神明ê，lóng無智識。
以賽亞書 45 21| Lín tio̍h宣傳，hō͘伊進前來，hō͘ in大家參詳；是誰 tùi古早指明chit-ê？是誰 tùi早時宣傳chit-ê？kiám-m̄是我耶和華mah？我以外無koh有上帝；我是公義ê上帝，koh是救主；我以外無別ê。
以賽亞書 45 22| 地極ê人，lóng tio̍h仰望我來得tio̍h救；因為我是上帝，無koh有別ê。
以賽亞書 45 23| 我kí家己來chiù-chōa，我ê嘴照公義講出chit-ê話，決斷無收倒tńg，萬腳頭u beh ǹg我來跪拜，萬嘴beh指我來chiù-chōa。
以賽亞書 45 24| 有議論我講，公義能力獨獨在tī耶和華，人lóng beh歸óa祂；凡若受氣祂ê，的確見笑。
以賽亞書 45 25| 以色列ê後裔lóng beh因為耶和華得tio̍h稱做義，亦beh誇口。
以賽亞書 46 1| Pí-le̍k屈落去，Nî-pho仆落去；in ê偶像馱(tô)tī獸kap cheng-siⁿ ê頂面；lín平素所扛ê，taⁿ成做重擔，hō͘厭倦ê cheng-siⁿ載。
以賽亞書 46 2| In lóng做一下仆落去，屈落去；bōe能顧in ê重擔，本身亦hō͘人掠去。
以賽亞書 46 3| 雅各家，以色列家一切iáu chhun ê，tio̍h聽我ê話，lín tùi出世就hō͘我iāng lín，tùi出胎就hō͘我kûi抱。
以賽亞書 46 4| 到lín年老，我猶原是án-ni，到lín頭毛白，我猶原kûi抱lín；我已經造lín，亦beh iāng lín：我beh kûi抱lín，亦beh救lín。
以賽亞書 46 5| Lín beh將是誰 kap我相比，kap我同等，thang kap我比並，hō͘阮相同ah？
以賽亞書 46 6| Tùi袋á內piàⁿ出金，用天秤秤銀ê人，雇銀匠製造神佛，in亦仆落，亦跪拜。
以賽亞書 46 7| In就扛伊tī肩頭頂，帶去chhāi tī伊ê所在，伊就定定khiā-teh；無離開伊ê本位；人求叫伊，伊bōe能應，亦bōe救人脫離患難。
以賽亞書 46 8| Lín tio̍h siàu念chit-ê事，家己做大丈夫；悖逆ê人ah，tio̍h用心來想。
以賽亞書 46 9| Lín tio̍h追念第一古早ê事；因為我是上帝，以外無別ê；我是上帝，koh無別ê能比得我。
以賽亞書 46 10| 我tùi起頭指明路尾ê事，tùi古早指明iáu未成ê事，講，我ê計畫的確khiā在，見若我所歡喜ê，我beh成伊。
以賽亞書 46 11| 我召鷹鳥tùi東方來，召hit-ê成我ê計畫ê人tùi遠遠ê所在來，我已經講出的確成伊；我已經定tio̍h，亦的確做hō͘伊成。
以賽亞書 46 12| Lín chiah-ê硬心，離開公義ê，tio̍h聽我ê話。
以賽亞書 46 13| 我hō͘我ê公義近óa，的確無離開遠遠；我ê救恩的確無延chhiân；我beh施救恩tī錫安，kap我ê榮光tī以色列。
以賽亞書 47 1| 巴比倫ê在室女ah，落來坐tī塵埃；Ka-le̍k-tí ê cha-bó͘-gín-ná ah，無座位，tio̍h坐tī土腳；因為你無koh稱做軟chiáⁿ幼秀ê。
以賽亞書 47 2| Tio̍h用石磨磨麥；除去你ê phè，thǹg你ê長衫，露現你ê腳腿，潦過溪。
以賽亞書 47 3| 你ê下體beh露現，你ê見笑beh hō͘人看見；我beh報仇，無寬容一人。
以賽亞書 47 4| 救贖阮ê主，祂ê名是萬軍ê耶和華，是以色列ê聖ê。
以賽亞書 47 5| Ka-le̍k-tí ê cha-bó͘-gín-ná ah，你tio̍h靜靜坐，入tī暗中；因為你無koh稱做列國ê主母。
以賽亞書 47 6| 我受氣我ê百姓，我hō͘我ê產業受凌辱，將in交tī你ê手；你lóng無憐憫in，將你極重ê擔掛tī老人ê身上。
以賽亞書 47 7| 你家己講，我beh永永做主母；所以你無將chiah-ê事掛tī心裡，亦無想伊ê結局。
以賽亞書 47 8| 你chit-ê宴樂，安然坐ê，taⁿ tio̍h聽chit-ê話，你心內講，只有我，我以外無別ê；我的確無致到守寡，亦無tú-tio̍h死kiáⁿ ê事。
以賽亞書 47 9| 總是死kiáⁿ守寡chit兩件事，tī一日目nih久ê中間beh臨到你；tī你行chōe-chōe邪術，大大畫符念咒ê時，chit兩項事beh全然臨到你。
以賽亞書 47 10| 你平素óa靠你ê pháiⁿ，講，無人看見我；你ê智慧聰明迷惑你；koh你心內講，只有我，我以外無別ê。
以賽亞書 47 11| 因為án-ni災厄beh臨到你；你m̄知tùi toh-lo̍h來；災害到tī你，你亦bōe能除去；所以m̄知ê毀滅亦beh忽然臨到你。
以賽亞書 47 12| Tio̍h起來khiā，用你ê邪術kap你chōe-chōe ê符咒，就是對你少年所tio̍h磨學習ê，kiám-chhái會得tio̍h利益，á是得tio̍h khah贏。
以賽亞書 47 13| 你ê計畫太chōe，致到厭倦；taⁿ hō͘ hiah-ê觀天象ê，看星辰ê，tī月初講讖語ê，lóng起來，救你脫離所beh臨到你ê事。
以賽亞書 47 14| 看ah，in beh親像草á受火燒；bōe能救家己脫離火燄ê力；亦無火炭thang烘燒，亦無火thang坐tī伊ê面前。
以賽亞書 47 15| 你所tio̍h磨學習ê事對tī你lóng beh親像án-ni；對你少年ê時kap你做seng-lí-ê亦ta̍k人tò去伊ê本所在，無人救你。
以賽亞書 48 1| 雅各ê家，用以色列ê名來稱呼ê，tùi猶大ê水源出來ê，lín tio̍h聽ah；lín kí耶和華ê名來chiù-chōa，稱呼以色列ê上帝，總是無用誠實，無用公義。
以賽亞書 48 2| 因為in家己稱做聖城ê百姓，óa靠以色列ê上帝；名做萬軍ê耶和華。
以賽亞書 48 3| 以前ê事，我tùi古早講明；已經出我ê嘴，亦是我所指示ê；我忽然間做，tāi-chì就成。
以賽亞書 48 4| 因為我平素知你是硬心ê，你ê頷頸是鐵ê，你ê頭額是銅ê。
以賽亞書 48 5| 所以我tùi古早kā你講明；tī iáu未成ê事先指示你；免得你講，chiah-ê事是我ê偶像所行ê，是我雕刻ê偶像，kap我鑄造ê偶像，所命令ê。
以賽亞書 48 6| 你已經聽見；taⁿ tio̍h lóng總看伊；lín kiám-m̄-tio̍h報揚mah？tùi taⁿ以後，我將新ê事，就是你所未知隱密ê事，指示你。
以賽亞書 48 7| Chiah-ê事是現今創造ê，m̄是tùi早就有；tī今á日以前，你亦bē-bat聽見，免得你講，chiah-ê事我已經知lah。
以賽亞書 48 8| 你實在bē-bat聽見，你實在m̄知；你ê耳孔tùi起頭實在無開；我本知你行tāi-chì極其詭詐，你tùi出胎以來，就稱做悖逆ê。
以賽亞書 48 9| 我為tio̍h我ê名延chhiân我ê受氣；為tio̍h我ê名聲寬容你，無kā你剪除。
以賽亞書 48 10| 看ah，我鍛鍊你亦m̄是親像銀；你tī苦難ê火爐中我揀你。
以賽亞書 48 11| 我為tio̍h家己ê緣故，為tio̍h家己ê緣故，beh成chit-ê tāi-chì；我kiám thang hō͘我ê名受凌辱？我無beh將我ê榮光歸hō͘別ê。
以賽亞書 48 12| 雅各，我所召ê以色列ah，tio̍h聽我；我是耶和華；我是起頭ê，亦是路尾ê。
以賽亞書 48 13| 我ê手建立地ê地基，我ê chiàⁿ手展開chiah-ê天；我一下叫，就lóng起來khiā。
以賽亞書 48 14| Lín lóng tio̍h聚集來聽；in中間是誰 bat講chiah-ê事？耶和華所疼ê beh tī巴比倫行祂所歡喜ê，祂ê手beh到tī Ka-le̍k-tí人。
以賽亞書 48 15| 獨獨我，我已經講，我亦揀召伊，chhōa伊來，伊ê路beh興通。
以賽亞書 48 16| Lín tio̍h就近我來聽這；我tùi起頭bē-bat tī隱密ê所在來講；tùi有chit-ê事，我就tī-hia；taⁿ主耶和華差我kap祂ê神來。
以賽亞書 48 17| 救贖你ê主耶和華，以色列ê聖ê án-ni講，我是耶和華你ê上帝；我教示你，hō͘你得tio̍h利益，chhōa你tī應該行ê路。
以賽亞書 48 18| 害ah，你未bat聽我ê命令；若聽，就你ê平安親像河水，你ê公義親像海湧；
以賽亞書 48 19| 你ê後裔chōe親像沙，你ê腹肚內所生ê亦chōe，親像沙粒；伊ê名tī我ê面前的確無剪除，亦無滅絕。
以賽亞書 48 20| Lín tio̍h tùi巴比倫出來，tùi Ka-le̍k-tí人ê中間走出；用歡喜大聲傳報hō͘人聽，講，耶和華救贖祂ê奴僕雅各；lín tio̍h將chit-ê報揚到地極。
以賽亞書 48 21| 祂引chhōa in經過沙漠，in亦無嘴乾；祂為tio̍h in hō͘水tùi石磐流出；石磐裂開，水就chhèng出。耶和華講，pháiⁿ人的確bōe平安。
以賽亞書 49 1| Chiah-ê海嶼ah，tio̍h聽我ê話；chiah-ê百姓ah，tio̍h留心tùi遠遠來聽。Tùi我tī胎裡，耶和華就揀召我；tùi我tī老母ê腹肚祂就叫我ê名。
以賽亞書 49 2| 祂hō͘我ê嘴親像利刀，將我khǹg tī祂ê手ê致蔭下；koh hō͘我成做磨光ê箭，將我khǹg tī祂ê箭袋。
以賽亞書 49 3| 對我講，你是我ê奴僕以色列，我beh因為你得tio̍h榮光。
以賽亞書 49 4| 我就講，我tio̍h磨是空空，我盡力是無利益也無chhái-kang；但是我ê判斷在tī耶和華，我ê報賞在tī我ê上帝。
以賽亞書 49 5| 耶和華tùi胎裡造就我做祂ê奴僕，beh hō͘雅各歸向祂，hō͘以色列聚集tī祂hia；(因為耶和華看我做尊貴，我ê上帝也成做我ê氣力；)
以賽亞書 49 6| 祂有講，你做我ê奴僕振興雅各ê支派，hō͘以色列中得tio̍h保全ê倒tńg來，這iáu是小khóa事；我beh設立你做列邦ê光，做我ê拯救ê，到tī地極。
以賽亞書 49 7| 救贖以色列ê聖主耶和華，對hit-ê hō͘人所看輕，百姓所厭惡，官長所壓制ê，án-ni講，君王beh看見你，就起來khiā，首領也beh跪拜；這lóng是為tio̍h耶和華是真實ê，就是以色列ê聖ê有揀你。
以賽亞書 49 8| 耶和華án-ni講，Tī得tio̍h接納ê時我有聽你，tī拯救ê日我有幫贊你；我beh保護你，hō͘你做百姓ê約ê中保，koh興起土地，hō͘人承接拋荒ê地做業；
以賽亞書 49 9| 也對受綑縛ê人講，Lín tio̍h出來；對hiah-ê tiàm tī烏暗ê人講，Lín tio̍h顯現。In beh tī路裡得tio̍h食，tī一切無草ê山得tio̍h糧草。
以賽亞書 49 10| In無iau無嘴乾；熱氣kap 炎日無beh傷害in；因為憐憫in-ê beh chhōa in，牽in到水泉邊。
以賽亞書 49 11| 我beh hō͘我ê眾山成做路，我ê大路也beh thūn高。
以賽亞書 49 12| 看ah，chiah-ê人beh tùi遠遠來；看ah，chiah-ê人beh tùi北方西方來；也chiah-ê人beh tùi Chîn國來。
以賽亞書 49 13| Chiah-ê天ah，應該出歡喜ê聲；地ah，應該快樂；眾山應該出聲唱歌；因為耶和華有安慰祂ê百姓，也beh憐憫祂hiah-ê困苦ê。
以賽亞書 49 14| 錫安講，耶和華有棄sak我，主已經bōe記得我。
以賽亞書 49 15| 婦人人kiám會bōe記得伊食奶ê嬰á，無憐憫伊所生ê kiáⁿ？in kiám-chhái有bōe記得ê，總是我無bōe記得你。
以賽亞書 49 16| 看ah，我將你刻tī我ê手掌，你ê城牆常常tī我ê目睭前。
以賽亞書 49 17| 你ê kiáⁿ兒beh緊緊tò來；毀壞你ê kap hō͘你拋荒ê，beh離開你出去。
以賽亞書 49 18| 你tio̍h kia̍h目四界看；in眾人lóng聚集來歸óa你。耶和華講，我kí我ê活命來講，你beh用in一切做裝飾來穿伊，koh用in做帶來hâ腰，親像新娘一般樣。
以賽亞書 49 19| 論到你拋荒冷靜ê所在kap你受毀壞ê地，taⁿ百姓chōe，khiā起siuⁿ狹；吞滅你ê beh離開你遠遠。
以賽亞書 49 20| 你失落kiáⁿ以後所生hiah-ê kiáⁿ beh對你講，chit-ê所在我khiā起siuⁿ狹；求你hō͘我有所在thang khiā起。
以賽亞書 49 21| Hit時你心內beh講，我已經失落kiáⁿ，家己khiā起，是受掠ê，漂流tī外面，是誰 kā我生chiah-ê？是誰將chiah-ê養飼到大漢？看ah，我孤單ê時，chiah-ê tī toh-lo̍h？
以賽亞書 49 22| 主耶和華講，看ah，我beh ǹg列國kia̍h手，ǹg萬百姓khiā大旗；in beh將你ê眾kiáⁿ抱來，將你ê眾cha-bó͘-kiáⁿ iāng來。
以賽亞書 49 23| 列王beh做你ê養父，王后beh做你ê奶母；in beh將面俯落地，ǹg你跪拜，koh舐(chī)你ê腳ê土粉；你就知我是耶和華；凡若ǹg望我ê的確無見笑。
以賽亞書 49 24| 猛人搶去ê，kiám會搶倒tńg？強ê人所搶掠ê，kiám會救伊mah？
以賽亞書 49 25| 總是耶和華án-ni講，猛人所搶掠ê beh搶倒tńg，強ê人所搶ê beh得tio̍h救；kap你相爭ê我beh kap伊相爭，我也beh救你ê kiáⁿ兒。
以賽亞書 49 26| Koh我beh hō͘ hiah-ê壓制你ê食家己ê肉；in亦beh lim家己ê血到醉，親像lim甜酒一樣；見若有血氣ê，beh lóng知我耶和華是你ê救主，是救贖你ê主，是雅各ê大權能ê。
以賽亞書 50 1| 耶和華án-ni講，我離出lín ê老母，離書tī toh-lo̍h ah？我將lín賣hō͘我toh-lo̍h一個債主ah？看ah，lín受賣是因為lín ê罪過，lín ê老母受離出，是因為lín ê過失。
以賽亞書 50 2| 我來ê時，無人tī-teh是怎樣？我叫ê時，無人應是怎樣？我ê手kiám是短，bōe能救贖mah？我kiám無拯救ê力mah？看ah，我一下hoah，海就乾去；我hō͘江河變做沙漠，其中ê魚，因為無水，臭爛，嘴乾就死。
以賽亞書 50 3| 我hō͘ chiah-ê天用烏暗做衣服，用麻布做遮蓋。
以賽亞書 50 4| 主耶和華賞賜我受教示ê ê舌，hō͘我知怎樣用言語扶助厭倦ê人；主ta̍k早起叫醒，叫醒我ê耳孔，hō͘我能聽，親像受教示ê人一樣。
以賽亞書 50 5| 主耶和華開通我ê耳孔，我並無違逆，亦無退後。
以賽亞書 50 6| 人phah我ê ka-chiah-phiaⁿ，我chhut-chāi伊phah；人chhoah我嘴phóe ê嘴鬚，我chhut-chāi伊chhoah；人凌辱我，kā我phùi-nōa，我亦無掩面。
以賽亞書 50 7| 因為主耶和華的確幫贊我，所以我無見笑；為tio̍h án-ni，我hō͘我ê面硬親像tēng石；我亦知我的確無致到漏氣。
以賽亞書 50 8| 稱我做義ê近lah；是誰 kap我相爭？伊thang kap我相kap khiā；是誰做我ê對敵？伊thang就近我。
以賽亞書 50 9| 看ah，主耶和華beh幫贊我，是誰能定我有罪ah？看ah，in lóng親像衫漸漸舊，hō͘蛀蟲所食。
以賽亞書 50 10| Lín中間是誰敬畏耶和華，聽thàn祂ê奴僕ê話ah？行tī烏暗無有光明ê，tio̍h óa靠耶和華ê名，óa靠伊ê上帝。
以賽亞書 50 11| 看ah，凡若lín點火，用火把圍家己ê，thang來行tī lín ê火燄內，kap lín所點ê火把中。這是我ê手所定tio̍h ê；lín beh倒tī艱苦ê中間。
以賽亞書 51 1| Lín chiah-ê追jip公義，chhē耶和華ê，tio̍h聽我；lín tio̍h想看lín tùi hia phah出來ê石磐，tùi hia 掘出來ê土孔。
以賽亞書 51 2| Tio̍h想看lín ê祖公亞伯拉罕，kap 生lín ê撒拉，因為伊孤單一人ê時，我揀召伊，賜福伊，hō͘伊加添chōe-chōe。
以賽亞書 51 3| 因為耶和華已經安慰錫安，亦安慰伊一切拋荒ê所在；hō͘伊ê曠野親像伊甸，hō͘沙漠親像耶和華ê園；tī in中間beh有歡喜快樂，感謝kap唱歌ê聲。
以賽亞書 51 4| 我ê百姓ah，tio̍h注意聽我；我ê國民ah，tio̍h俯耳孔聽我；因為法律beh tùi我出，我beh立我ê 公理，來做列邦ê光。
以賽亞書 51 5| 我ê公義近lah，我ê救恩發出；我ê手beh判斷列邦；海嶼lóng beh thèng候我，koh beh óa靠我ê手。
以賽亞書 51 6| Lín tio̍h kia̍h目ǹg天，俯頭看地；因為chiah-ê天beh親像煙雲消散，地beh親像衫漸漸舊，伊ê khiā起ê百姓亦beh親像án-ni死無；只有我ê救恩永遠tī-teh，我ê公義亦無廢無。
以賽亞書 51 7| 知識公義，存我ê教示tī心內ê百姓，tio̍h聽我ê話；莫得驚人ê譏刺，亦莫得因為人ê譭謗來驚惶。
以賽亞書 51 8| 因為蛀蟲beh食in，親像食衣裳；剪蟲beh食in，親像食羊毛；只有我ê公義永遠tī-teh，我ê救恩直到萬代。
以賽亞書 51 9| 耶和華ê手ah，起來，起來，施出大氣力；起來，親像早時ê年日，古早ê世代一樣。從前phah碎La̍h-hap-pek，鑿透龍ê，kiám-m̄是你mah？
以賽亞書 51 10| Hō͘海kap深淵ê水乾去，hō͘海深ê所在變做路，hō͘受贖ê百姓經過ê，kiám-m̄是你mah？
以賽亞書 51 11| 耶和華救贖ê百姓beh 倒tńg來，beh唱歌來到錫安，得tio̍h永遠ê歡喜做冕旒；in beh歡喜快樂，憂悶吐氣lóng beh走去。
以賽亞書 51 12| 我，我是安慰lín ê；你是甚麼人，竟然驚hit-ê beh死ê人，驚hit-ê beh變做親像草ê世間人？
以賽亞書 51 13| 亦bōe記得thí開chiah-ê天，安定地ê地基，創造你ê耶和華，thong日因為暴虐ê ê大受氣來驚惶，照伊圖謀beh毀滅ê情形？其實hit-ê暴虐ê ê大受氣tī toh-lo̍h ah？
以賽亞書 51 14| 受壓迫ê beh緊緊得tio̍h tháu放；的確無死來落穴，伊ê米糧亦無絕。
以賽亞書 51 15| 我是耶和華你ê上帝，搖動大海，hō͘伊ê湧hōa-hōa哮；萬軍ê耶和華是伊ê名。
以賽亞書 51 16| 我將我ê話hē tī你ê嘴，用我ê手ê影遮蓋你，為tio̍h beh開天闢地，koh對錫安講，你是我ê百姓。
以賽亞書 51 17| 耶路撒冷ah，起來，起來，khiā-teh，你tùi耶和華ê手中lim伊大受氣ê杯；lim hit-ê hō͘人顛顛倒倒ê杯盞，lim到乾乾，
以賽亞書 51 18| 伊所生chiah-ê kiáⁿ ê中間，無一個引chhōa伊；伊所養飼大漢chiah-ê kiáⁿ ê中間，無一個牽伊ê手。
以賽亞書 51 19| Chit兩項臨到你；是誰會替你哀傷ah？就是有衰敗kap滅無，飢荒kap劍；我beh怎樣安慰你？
以賽亞書 51 20| 你chiah-ê kiáⁿ暈去，倒tī ta̍k ê街路口，親像鹿tī羅網ê中間；受耶和華滿滿ê受氣，你ê上帝ê責備。
以賽亞書 51 21| 所以你chit-ê困苦koh醉ê，卻m̄是因為酒來醉，你tio̍h聽。
以賽亞書 51 22| 你ê主耶和華，就是為tio̍h伊ê百姓申冤ê上帝，án-ni講，看ah，我已經將hit-ê hō͘人顛顛倒倒ê杯，就是我大受氣ê杯盞，對你ê手the̍h出來，你的確m̄免koh lim。
以賽亞書 51 23| 我beh將chit-ê杯hē tī pháiⁿ款待你ê人ê手中；in bat對你講，你tio̍h俯落去，chhut-chāi阮踏過去；你就用ka-chiah-phiaⁿ做親像地，親像街路，chhut-chāi人經過。
以賽亞書 52 1| 錫安ah，起來，起來，穿你ê大氣力；聖城耶路撒冷ah，穿你súi ê衣服；因為tùi-taⁿ以後，無受割禮，無清氣ê，的確無koh入你ê中間。
以賽亞書 52 2| 耶路撒冷ah，tio̍h拌去塵埃；起來坐；錫安受掠ê百姓ah，tio̍h tháu開你頷頸ê鎖鏈。
以賽亞書 52 3| 耶和華án-ni講，Lín受賣無the̍h人錢，得tio̍h贖回亦無用銀。
以賽亞書 52 4| 主耶和華án-ni講，起頭我ê百姓落去埃及，tī-hia寄腳；koh有亞述人無緣故壓制in。
以賽亞書 52 5| 耶和華講，我ê百姓既然無因端hō͘人掠去，taⁿ我tī-chia做甚麼ah？耶和華講，管轄in ê人hōa-hōa哮teh叫，我ê名thong日受褻瀆。
以賽亞書 52 6| 所以我ê百姓beh知我ê名；到hit日，in beh知teh講ê就是我；看ah，是我。
以賽亞書 52 7| 報好消息，傳和平，報福氣ê好消息，傳救恩ê，對錫安講，你ê上帝做王lah，Chit人ê腳上山頂，到chiah súi！
以賽亞書 52 8| 聽ah，你守望ê人ê聲！in出大聲，相kap唱歌；因為耶和華tò來錫安ê時，in beh當頭對面看見。
以賽亞書 52 9| 耶路撒冷拋荒ê所在ah，tio̍h出歡喜ê聲，相kap唱歌；因為耶和華安慰祂ê百姓，救贖耶路撒冷。
以賽亞書 52 10| 耶和華tī萬國ê目睭前lu̍t伊ê聖手；地極ê人lóng看見咱ê上帝ê拯救。
以賽亞書 52 11| Lín tio̍h離開伊，離開伊，tùi-hia出來，莫得摸無清氣ê物；tùi in中間出來；lín扛耶和華器具ê人ah，tio̍h家己清氣。
以賽亞書 52 12| Lín出來m̄免著急，也m̄免逃走；因為耶和華的確tī lín ê頭前行，以色列ê上帝的確做lín後面ê保護。
以賽亞書 52 13| 看ah，我ê奴僕beh用智慧行tāi-chì，beh受舉起升高，koh beh成做真高。
以賽亞書 52 14| Chōe-chōe人為你gông-ngia̍h，(伊ê面貌比別人khah有損傷，伊ê形狀比世間人khah有損害；)
以賽亞書 52 15| 親像án-ni伊也beh激動chōe-chōe國ê百姓；列王beh對伊來掩in ê嘴；因為所bē-bat對in講ê，in beh看見；bē-bat聽見ê，in beh明白。
以賽亞書 53 1| 咱所聽見ê，有是誰信ah？耶和華ê手ǹg 是誰顯明ah？
以賽亞書 53 2| 因為伊tī祂ê面前生長親像chíⁿ-chíⁿ ê íⁿ，亦親像根發tī乾地；伊無好形狀無威儀；咱看見伊亦無好形容，thang hō͘咱欣慕伊。
以賽亞書 53 3| 伊受看輕，hō͘人放sak，受chōe-chōe苦痛，常常tú-tio̍h憂悶；伊受看輕，親像hō͘人掩面m̄看ê一樣；咱亦無尊重伊。
以賽亞書 53 4| 伊實在擔當咱ê憂悶，背咱ê苦痛；總是咱掠做伊受責罰，hō͘上帝phah，koh受苦楚。
以賽亞書 53 5| 但是伊為tio̍h咱ê過失受傷，為tio̍h咱ê罪過受害；伊擔當刑罰，咱得tio̍h平安；伊受鞭phah，咱得tio̍h醫好。
以賽亞書 53 6| 咱lóng親像羊迷路；ta̍k人行家己ê偏路；耶和華hō͘咱眾人ê罪lóng歸tī伊身上。
以賽亞書 53 7| 伊受壓迫tú-tio̍h艱苦，iáu-kú無開嘴；伊親像羊á牽到受thâi ê地；koh親像羊tī剪毛ê人ê面前無出聲，伊亦án-ni無開嘴。
以賽亞書 53 8| 伊tùi壓迫kap審判受取去；tī伊ê世代，是誰想tio̍h伊tùi活人ê地受剪除？á是因為我ê百姓ê罪過受phah ah？
以賽亞書 53 9| 伊雖然無行強暴，嘴也無有詭詐，iáu-kú tī伊ê死kap pháiⁿ人同墓，也kap富人相kap。
以賽亞書 53 10| 總是耶和華歡喜損害伊，hō͘伊受苦痛；伊ê活命做贖罪ê祭，hit時伊beh看見後裔，koh加添歲壽，耶和華所歡喜ê事beh tī伊ê手中興通。
以賽亞書 53 11| 伊beh看見本身勞苦ê效果，就心滿意足；我義ê奴僕beh用伊ê知bat hō͘ chōe-chōe人得tio̍h稱做義；也伊beh擔當in ê罪過。
以賽亞書 53 12| 所以我beh hō͘伊kap坐高位ê分份額，kap強猛ê分所搶ê物；因為伊放sak性命到死，伊也列tī罪犯ê中間；總是伊擔當chōe-chōe人ê罪，koh替罪犯祈禱。
以賽亞書 54 1| 你無懷孕無生kiáⁿ ê，tio̍h唱歌；你bē-bat經過生kiáⁿ艱苦ê，tio̍h出聲唱歌，出歡喜ê聲；因為家己tiàm ê婦人人比有丈夫ê，生kiáⁿ khah-chōe；這是耶和華講ê。
以賽亞書 54 2| Tio̍h開闊你布棚ê地，放大你khiā起ê帳幅；m̄-thang限定；tio̍h牽長你ê索，堅固你ê杙á。
以賽亞書 54 3| 因為你beh ǹg左ǹg右來開闊；你ê後裔的確得tio̍h列國做業；koh hō͘拋荒ê城有人khiā起。
以賽亞書 54 4| 莫得驚惶；因為你的確無致到見笑；亦莫得畏小人；因為你無致到受凌辱；你的確bōe記得少年ê時ê見笑；無koh記念你守寡ê時ê凌辱。
以賽亞書 54 5| 因為創造你ê是你ê丈夫；萬軍ê耶和華是祂ê名；救贖你ê，是以色列ê聖ê；祂的確稱做全地ê上帝。
以賽亞書 54 6| 耶和華召你，親像召受棄sak心內憂傷ê bó͘，就是少年ê時所娶，受棄sak ê bó͘；這是你ê上帝所講ê。
以賽亞書 54 7| 我放離你不過tiap-á久，總是beh用大慈悲收你倒tńg。
以賽亞書 54 8| 我發出受氣，暫時對你掩面；總是beh用永遠ê慈愛憐憫你；這是耶和華，救贖你ê主，講ê。
以賽亞書 54 9| 因為這在我看親像挪亞ê大水；我怎樣chiù-chōa無koh hō͘挪亞ê大水氾濫遍地，我亦照án-ni chiù-chōa，無koh受氣你，責備你。
以賽亞書 54 10| 大山會徙開，小山會移徙，獨獨我ê慈愛的確無離開你，我平安ê約亦無移徙；這是憐憫你ê耶和華講ê。
以賽亞書 54 11| 你chit-ê受困苦，hō͘大風搖動bōe得tio̍h安慰ê人ah，我beh用彩色安置你ê石頭，用藍色ê寶石hē你ê地基。
以賽亞書 54 12| Koh用紅寶石造你ê城鉈子，用紅玉造你ê城門，用寶石造你四圍ê邊界。
以賽亞書 54 13| 你ê kiáⁿ兒lóng beh hō͘耶和華教示；你ê kiáⁿ兒beh得tio̍h大平安。
以賽亞書 54 14| 你beh因為公義得tio̍h khiā在，beh離開制壓遠遠，無致到驚惶；你beh離開災厄遠遠，因為伊的確無近óa你。
以賽亞書 54 15| 就kiám-chhái有人聚集，總是m̄是tùi我；見若聚集攻擊你ê，beh因為你來跋倒。
以賽亞書 54 16| 鐵匠pûn火炭，製造合用ê器械ê，是我所創造；我也創造陷害人ê，hō͘伊行剿滅。
以賽亞書 54 17| 見若為tio̍h攻擊你來造ê器械的確無成路用；見若tī審判ê時起來攻擊你ê舌，你beh定伊ê罪；這是耶和華ê奴僕ê產業，也是in tùi我所得tio̍h ê義；這是耶和華講ê。
以賽亞書 55 1| Eh，見若lín嘴乾ê，tio̍h來就近水，也無錢ê，lín tio̍h來；來買來食；來ah，m̄免銀，m̄免價錢，來買酒kap奶。
以賽亞書 55 2| Lín啥事開費錢，買hit-ê bōe食得ê物？啥事tio̍h磨，tī hit-ê bōe hō͘人食飽ê ah？lín tio̍h留心聽我，就會食hit-ê好物，得tio̍h享受油膩，hō͘心歡喜。
以賽亞書 55 3| Lín tio̍h 俯耳孔就近我；tio̍h聽，就lín ê心神會活；我beh kap lín立永遠ê約，就是所應允大衛堅固ê恩惠。
以賽亞書 55 4| 看ah，我已經設立伊做列邦ê干證，做列邦ê君王kap首領。
以賽亞書 55 5| 看ah，你平素m̄-bat ê百姓，你beh叫伊來；平素m̄-bat你ê百姓亦beh走來óa你；lóng是為tio̍h耶和華你ê上帝，以色列ê聖ê；因為伊已經榮光你。
以賽亞書 55 6| Tio̍h趁耶和華thang chhē-tio̍h ê時，來chhē伊，tī伊相近ê時求叫伊。
以賽亞書 55 7| Pháiⁿ人tio̍h離開伊ê路，不義ê人tio̍h改換伊ê念頭；歸向耶和華，祂beh憐憫伊；歸向咱ê上帝，因為祂beh遍行赦免。
以賽亞書 55 8| 耶和華講，我ê念頭m̄是lín ê念頭，lín ê路m̄是我ê路。
以賽亞書 55 9| 因為天怎樣khah高地，án-ni我ê路khah高lín ê路，我ê念頭khah高lín ê念頭。
以賽亞書 55 10| 因為親像雨kap雪tùi天降落，亦無koh倒tńg，就是潤澤土地，hō͘地上puh芽結實，hō͘掖種ê有種子，hō͘食ê有米糧；
以賽亞書 55 11| 我ê嘴所講出ê話亦beh án-ni；決斷無空空倒tńg來我chia，是beh成我所歡喜ê，beh hō͘我所差伊做ê事得tio̍h興通。
以賽亞書 55 12| Lín出去beh歡歡喜喜，得tio̍h引chhōa平平安安：大山小山beh tī lín ê面前出聲唱歌，田野ê樹木lóng beh搭手。
以賽亞書 55 13| 松柏發生來替草刺，kong-liam樹發生來替蒺藜；這是beh做耶和華ê名ê記念，做永遠ê證據，bōe會剪除。
以賽亞書 56 1| 耶和華án-ni講，Lín tio̍h守公平，行公義；因為我ê救恩已經近，我ê公義beh顯明。
以賽亞書 56 2| 人án-ni行，世間人án-ni持守伊，守安歇日無干犯tio̍h，禁止家己ê手無做pháiⁿ；hit號人有福氣。
以賽亞書 56 3| Kap耶和華連合ê外邦人莫得講，耶和華的確將我kap祂ê百姓分離；太監亦莫得講，看ah，我是枯焦ê樹。
以賽亞書 56 4| 因為論到見若守我chiah-ê安歇日，揀我所歡喜ê事，kap持守我ê約ê太監，耶和華án-ni講，
以賽亞書 56 5| chiah-ê人，我beh hō͘ in tī我ê厝，tī我ê牆圍內，有記號有名字，比有kiáⁿ cha-bó͘-kiáⁿ khah好；我beh hō͘伊永遠ê名bōe會剪除。
以賽亞書 56 6| Iáu有hiah-ê kap耶和華連合ê外邦人，beh服事伊，beh疼耶和華ê名，beh做伊ê奴僕，見若守安歇日無干犯，koh持守我ê約ê人；
以賽亞書 56 7| 我beh chhōa in到我ê聖山，hō͘ in tī祈禱我ê厝來歡喜；in ê燒祭kap禮物，tī我ê壇頂，的確得tio̍h接納；因為我ê厝beh稱做萬百姓祈禱ê厝。
以賽亞書 56 8| 主耶和華，就是招集以色列受趕散ê，講，Hiah-ê受招集ê人以外，我iáu beh招集別人來歸óa伊。
以賽亞書 56 9| 山野chiah-ê獸lóng tio̍h來吞食，樹林內chiah-ê獸，亦tio̍h án-ni。
以賽亞書 56 10| 伊ê守望ê是chhiⁿ-mî，lóng無智識，lóng是啞口，bōe吠ê狗，獨獨眠夢，倒teh，ài睏。
以賽亞書 56 11| Chiah-ê狗貪食，m̄知飽；chiah-ê牧者bōe能明白，ta̍k人行家己ê偏路，ta̍k-ê對各方面求家己ê利益。
以賽亞書 56 12| In講，來lah，我去phâng酒，咱lim厚酒到飽；明á日beh親像今á日，極大無比。
以賽亞書 57 1| 義人死無，無人掛tī心頭；虔誠ê人過世，無人想到chit-ê義人過世是脫離將來ê災厄。
以賽亞書 57 2| 行tī正直ê人，伊beh進入平安ê所在，安然歇tī伊ê床。
以賽亞書 57 3| Lín chiah-ê紅姨ê kiáⁿ，姦夫kap妓女ê種類，lóng tio̍h進前來。
以賽亞書 57 4| Lín 對是誰戲弄，對是誰開嘴吐舌ah？lín kiám m̄是悖逆ê kiáⁿ兒，白賊ê種類mah？
以賽亞書 57 5| Lín tī橡樹ê中間，tī ta̍k叢青翠ê樹腳，慾火攻心，tī山谷裡，tī石孔內thâi gín-ná。
以賽亞書 57 6| Tī山谷內，光滑ê石頭中，有你ê份額；chiah-ê就是你所得tio̍h ê業；你亦對伊灌奠，獻禮物；因為chiah-ê，我kiám會安心mah？
以賽亞書 57 7| 你tī高高ê山頂安設眠床，亦上去獻祭。
以賽亞書 57 8| 你tī門後，門khiā後，khiā你ê記念；對別人露現身體來上去；開闊你ê眠床，kap in立約；你tī-hia看見in ê眠床，就真意愛。
以賽亞書 57 9| 你將油帶到王hia，koh加添你ê香料，差使者去遠遠ê所在，家己卑賤，直到陰間。
以賽亞書 57 10| 你因為路遠厭倦，總是無講，這是空空；你有koh得tio̍h氣力，所以m̄知軟弱。
以賽亞書 57 11| 你因為是誰來忍neh驚惶，致到講白賊，無記念我，亦無掛tī你ê心頭？我kiám-m̄是tùi古早靜靜，你chiah無驚我mah？
以賽亞書 57 12| 我beh指明你ê公義；論到你ê所行，lóng無利益你。
以賽亞書 57 13| 你喉叫ê時，thang hō͘你所聚集ê救你；風beh kā in吹散；氣beh kā in pûn去；總是hit-ê óa靠我ê beh得tio̍h土地，beh承受我ê聖山做業。
以賽亞書 57 14| 有聲講，Thūn高，thūn高，備辦路，tùi我ê百姓ê路中除去窒礙。
以賽亞書 57 15| 因為hit-ê至koân至尊，永遠tī-teh，名叫做聖ê，án-ni講，我khiā起tī至koân至聖ê所在，亦kap心神痛悔謙卑ê人相kap khiā起，beh hō͘謙卑ê人ê心神koh活，亦hō͘痛悔ê人ê心koh活。
以賽亞書 57 16| 我的確無永遠爭辯，亦無久長受氣；驚了我所創造ê人，in ê心kap靈魂tī我ê面前衰lám。
以賽亞書 57 17| 因為伊貪心ê罪過，我就受氣phah伊，我掩面受氣；伊猶原悖逆，照伊ê心意去行。
以賽亞書 57 18| 我看伊所行ê路，亦beh醫好伊；koh beh chhōa伊，hō͘伊kap hiah-ê相kap傷心ê人，koh得tio̍h安慰。
以賽亞書 57 19| 我造beh hō͘ in ê嘴講出o-ló ê話，平安，平安歸hō͘遠kap近ê人；koh我beh醫好伊；這是耶和華講ê。
以賽亞書 57 20| 獨獨pháiⁿ人親像giâ湧ê海，bōe能平靜；伊ê水chhèng出污穢kap土糜。
以賽亞書 57 21| 我ê上帝講，Pháiⁿ人的確bōe平安。
以賽亞書 58 1| 你tio̍h大聲喉叫，m̄-thang限止，出大聲親像pûn哨角，對我ê百姓講明in ê過失，對雅各ê家講明in ê罪惡。
以賽亞書 58 2| In日日chhē我，歡喜知我ê道路，親像行義ê百姓，無離開in ê上帝ê法律；in求我照公義ê審判，歡喜親近上帝。
以賽亞書 58 3| In講，阮禁食，你啥事無看見？阮刻苦阮ê心，你啥事m̄知ah？看ah，lín禁食ê日，iáu-kú家己安樂，強迫人kā lín做苦工。
以賽亞書 58 4| 看ah，lín禁食是beh相爭，相冤家，用兇惡ê拳頭母phah人；lín今á日禁食，bōe能hō͘ lín ê聲聽到頂面。
以賽亞書 58 5| Chit款ê禁食，kiám是我所揀，hō͘人刻苦伊ê心ê日mah？Kiám是hō͘人俯頭親像蘆竹，用麻布kap火灰鋪tī伊ê身軀下mah？這kiám thang稱做禁食hō͘耶和華所歡喜ê日mah？
以賽亞書 58 6| 我所揀ê禁食，kiám-m̄是tháu開兇惡ê索，tháu放背擔ê索，hō͘受制壓ê得tio̍h自由，kòng折一切ê擔mah？
以賽亞書 58 7| Kiám-m̄是將你ê米糧分hō͘ iau餓ê人，將四界流ê sòng-hiong人接納tī你ê家？看見thǹg-pak-theh ê人hō͘伊穿，tùi家己ê骨肉亦無閃去bih mah？
以賽亞書 58 8| Án-ni，你ê光beh發出親像天光早ê光，你ê傷beh緊緊得tio̍h好；你ê公義beh行tī你ê頭前；耶和華ê榮光beh做你後面ê保護。
以賽亞書 58 9| Hit時你求叫，耶和華beh聽你；你懇求，伊beh講，我tī-chia。你若對你中間除去重ê擔，kap kí-to̍h人ê指頭á，以及lām-sám講ê話；
以賽亞書 58 10| 你ê心若憐憫iau餓ê人，hō͘困苦ê人得tio̍h滿足，你ê光就beh tī烏暗中發現，你ê烏暗beh變親像日中晝。
以賽亞書 58 11| 耶和華亦beh常常引chhōa你，tī炕旱ê地，hō͘你心滿意足，骨頭勇壯；你beh親像灌ak ê園，koh親像流bōe乾ê水泉。
以賽亞書 58 12| Hiah-ê對你出ê人，beh起造久久已經荒廢ê所在；你beh建立歷代毀壞ê地基；你beh稱做補破隙ê，kap koh修理路，hō͘人khiā起ê。
以賽亞書 58 13| 你若對安歇日禁止你ê腳，tī我ê聖日無做家己所歡喜ê，稱安歇日做thang歡喜ê，稱耶和華ê聖日做thang尊重ê；亦koh尊敬伊，無辦家己ê私事，無thàn家己ê私意，無講私khia話；
以賽亞書 58 14| 你就beh因為耶和華來歡喜；我beh hō͘你上到地上高ê所在；koh用你ê祖雅各ê產業養飼你；這是耶和華親嘴講ê。
以賽亞書 59 1| 看ah，耶和華ê手m̄是短，bōe能拯救；耳孔m̄是重，bōe能聽。
以賽亞書 59 2| 就是lín ê罪過hō͘ lín kap上帝隔斷，lín ê罪惡hō͘祂對lín掩面，無聽。
以賽亞書 59 3| 因為lín ê手bak-tio̍h血，lín ê指頭á bak-tio̍h罪惡，lín ê嘴唇講白賊，lín ê舌講出pháiⁿ話。
以賽亞書 59 4| 無人用公義來稟明，無人照誠實來辯護；lóng是óa靠虛假，講白賊；所懷孕ê是殘害，所生ê是邪癖。
以賽亞書 59 5| In孵毒蛇ê卵，kiⁿ蜘蛛網，人食伊ê卵的確死，chit-ê卵若踏破的確出惡蛇。
以賽亞書 59 6| In所kiⁿ ê網bōe能成做衣服，in所做ê bōe能家己遮蓋；in所行ê lóng是罪惡，in ê手所做ê lóng是強暴。
以賽亞書 59 7| In ê腳走來行pháiⁿ，in緊緊beh流無罪ê人ê血；in ê念頭lóng是邪癖ê念頭；所經過ê大路，lóng是拋荒毀滅。
以賽亞書 59 8| 平安ê路in m̄知，所行ê路徑無有公平；in為tio̍h本身造彎曲ê路，見若行伊ê，lóng bōe曉得平安。
以賽亞書 59 9| 因為án-ni，公平離開阮遠遠，公義追阮無tio̍h；阮ǹg望光亮，反tńg是烏暗；ǹg望光明，反tńg行tī暗中。
以賽亞書 59 10| 阮摸牆，óa壁，親像chhiⁿ-mî人；阮四界摸，親像無目睭ê人；阮日中晝顛顛倒倒，親像黃昏ê時一樣；阮tī勇壯ê人ê中間；親像死人一樣。
以賽亞書 59 11| 阮哮親像熊，哀哀chhan親像ka-chui；ǹg望公平，總是lóng無；ǹg望救恩，總是離開阮遠遠。
以賽亞書 59 12| 阮ê過失tī你ê面前加添chōe-chōe，罪惡做干證告阮；罪過kap阮相kap tī-teh，論到阮ê罪過，阮lóng知；
以賽亞書 59 13| 就是悖逆m̄認耶和華，oat倒tńg m̄-tè阮ê上帝，講出制壓kap悖逆ê話，心想白賊話，就續講出。
以賽亞書 59 14| Koh公平轉tńg退後，公義khiā tī遠遠；誠實跋倒tī街路，正直亦bōe進入。
以賽亞書 59 15| 誠實少少；離開pháiⁿ-ê反tńg成做受搶ê物；hit時耶和華看見，因為無公義，就不止無歡喜。
以賽亞書 59 16| 伊看無人拯救，無人替求，不止gông-ngia̍h；就用家己ê手來救家己；用伊ê公義扶持本身。
以賽亞書 59 17| 伊用公義做盔甲來穿，用拯救做頭盔來戴；用報仇讎做衣服來穿，用熱心做外袍來moa。
以賽亞書 59 18| 伊beh照in ê行做來報應，受氣伊ê對敵，報應伊ê仇讎；對眾海嶼行報應。
以賽亞書 59 19| Án-ni人tùi日落ê所在beh敬畏耶和華ê名；tùi日出ê地方，亦beh敬畏祂ê榮光；因為祂beh來，親像緊流ê河水，是耶和華ê氣所催逼ê。
以賽亞書 59 20| Beh有一位救贖ê主來到錫安，亦到雅各族中離開過失ê人hia；這是耶和華講ê。
以賽亞書 59 21| 耶和華講，論到我，我kap in所立ê約就是án-ni；我ê神tī你ê頂面ê，我ê話，我所hē tī你ê嘴ê，無beh離開你ê嘴，無離開你ê kiáⁿ孫ê嘴，亦無離開你ê kiáⁿ-kiáⁿ孫孫ê嘴，tùi-taⁿ到永遠；這是耶和華講ê。
以賽亞書 60 1| 起來ah，發出光；因為你ê光已經到，耶和華ê榮光發現，照tī你ê頂面。
以賽亞書 60 2| 看ah，烏暗beh蓋全地，烏烏暗暗遮蓋列國；總是耶和華beh發現照你，祂ê榮光beh出現tī你ê身上。
以賽亞書 60 3| 列國beh來就近你ê光，君王beh來就近你發現ê大光。
以賽亞書 60 4| 你kia̍h目看四方，in lóng聚集來你chia；你ê眾kiáⁿ tùi遠遠來，你ê眾cha-bó͘-kiáⁿ亦beh hō͘人抱來。
以賽亞書 60 5| Hit時你看見就有榮光，你ê心大gông-ngia̍h，大開闊；因為大海豐盛ê財物beh轉tńg來歸你，列國ê財寶亦beh來歸你。
以賽亞書 60 6| Kui陣ê駱駝，kap米甸以及Í-hoat單陵ê駱駝，beh遍滿你ê境內；Sī-pa ê眾人lóng beh到；beh帶黃金乳香來，亦beh報傳耶和華ê名聲。
以賽亞書 60 7| Ki-ta̍t ê羊群lóng beh聚集到你chia，Nî-pâi-iok公ê綿羊beh做你ê路用，tī我ê壇頂beh得tio̍h接納；我榮光ê厝，我beh榮光伊。
以賽亞書 60 8| Hiah-ê飛來親像雲，koh親像鴿飛來伊ê siū-ê，是是誰 ah？
以賽亞書 60 9| Chiah-ê海嶼beh thèng候我；Tha-si ê船隻beh做頭，將你ê眾kiáⁿ，連in ê金銀，tùi遠遠做一下帶來，lóng為tio̍h耶和華你ê上帝ê名，koh為tio̍h以色列ê聖ê，因為祂已經榮光你。
以賽亞書 60 10| 外邦人beh起你ê城牆，in ê王beh服事你；我bat受氣phah你，taⁿ beh施恩憐憫你。
以賽亞書 60 11| 你ê城門beh常常開，日暝無關，hō͘人將列國ê財寶帶來歸你，亦將in ê君王牽來。
以賽亞書 60 12| 因為見若百姓kap國m̄服事你ê beh滅無；hiah-ê百姓beh全然荒廢。
以賽亞書 60 13| 黎巴嫩ê榮光，就是榕樹，衫樹，黃楊樹，lóng beh相kap歸你，為tio̍h beh裝飾我ê聖所；我亦beh hō͘我腳踏ê所在得tio̍h榮光。
以賽亞書 60 14| 平素苦楚你ê，in ê kiáⁿ孫lóng beh到你ê面前俯腰；看輕你ê lóng beh tī你ê腳下跪拜；in beh稱你做耶和華ê城，做以色列ê聖ê ê錫安。
以賽亞書 60 15| 你前受放sak，受厭惡，甚至無人經過，taⁿ我beh hō͘你變做永遠ê榮華，成做歷代ê喜樂。
以賽亞書 60 16| 你beh食萬國ê奶，koh suh chiah-ê君王ê奶頭；就知我耶和華是你ê救主，是救贖你ê主，雅各ê大權能ê。
以賽亞書 60 17| 我beh帶金來替銅，帶銀來替鐵，銅來替柴，鐵來替石；亦beh用和平做你ê官長，用公義做你ê監督。
以賽亞書 60 18| 你ê地方無koh聽見強暴，境內無koh聽見拋荒毀滅ê事；你beh稱你ê牆做拯救，稱你ê門做O-ló。
以賽亞書 60 19| 日頭無koh做你日時ê光，月亦無koh發光照你；因為耶和華beh做你永遠ê光，你ê上帝beh做你ê榮耀。
以賽亞書 60 20| 你ê日頭無koh落，你ê月亦無kiu無去；因為耶和華beh做你永遠ê光，你悲哀ê日亦明白lah。
以賽亞書 60 21| 你ê百姓lóng成做義人，永遠得tio̍h地做業；是我所種ê樹栽，我ê手所做ê，hō͘我得tio̍h榮光。
以賽亞書 60 22| 至細ê beh成做一千，極卑微ê beh成做強ê國；我耶和華beh照定tio̍h ê期，緊緊成伊。
以賽亞書 61 1| 主耶和華ê神臨到我；因為耶和華用油抹我，hō͘我傳福音hō͘ sòng-hiong ê人；差我醫好傷心ê人，報告受掠ê得tio̍h tháu放，受關ê出監牢；
以賽亞書 61 2| 報告耶和華歡喜ê年，kap咱ê上帝報仇ê日；安慰一切悲哀ê人；
以賽亞書 61 3| tī錫安悲哀ê人用花帽賞賜伊，來替火灰，歡喜ê油來替悲哀，o-ló ê衫來替憂愁ê心，hō͘ in稱做公義ê樹，就是耶和華所栽ê，來顯明家己ê榮光。
以賽亞書 61 4| In beh起造古早拋荒ê所在，建立早前冷靜ê位厝，也beh修理拋荒ê城，就是代代冷靜ê位處。
以賽亞書 61 5| 外面人beh起來顧lín ê羊群，外邦人beh kā lín作田，照顧lín ê葡萄園。
以賽亞書 61 6| 總是lín beh稱做耶和華ê祭司；人beh稱lín做咱ê上帝ê差用；lín beh食用列國ê財物，得tio̍h in ê榮光來誇口。
以賽亞書 61 7| Lín beh得tio̍h加倍ê福氣來替所受ê見笑；in beh歡喜tī in所得tio̍h ê份額，來替所受ê凌辱；所以tī境內beh得tio̍h加倍ê產業，永遠ê快樂beh歸hō͘ in。
以賽亞書 61 8| 因為我耶和華愛公平，怨恨不義ê搶劫；我beh照誠實報應in，也beh kap in立永遠ê約。
以賽亞書 61 9| In ê後裔beh tī列國中hō͘人bat伊，in ê kiáⁿ孫tī眾百姓中也是án-ni；見若看見in-ê beh認in，是耶和華賜福ê後裔。
以賽亞書 61 10| 我因為耶和華大大歡喜，我ê心神因為我ê上帝就快樂；因為祂用拯救做衫kā我穿，用公義做袍kā我moa，親像新kiáⁿ婿戴súi ê帽，koh親像新娘裝飾寶物。
以賽亞書 61 11| 因為土地怎樣hō͘百項ê五穀puh芽，園怎樣hō͘所種ê發生，主耶和華也beh án-ni hō͘公義kap o-ló發生tī萬國ê面前。
以賽亞書 62 1| 我因為錫安ê緣故的確無靜靜，因為耶路撒冷ê緣故的確無歇睏，直到伊ê公義親像光teh發出，伊ê拯救親像燈teh to̍h。
以賽亞書 62 2| 列國beh看你ê公義，列王beh看你ê榮光；你beh得tio̍h稱呼新ê名，就是耶和華親嘴所稱呼ê。
以賽亞書 62 3| 你beh tī耶和華ê手中做súi ê王帽，tī你ê上帝ê手掌做冕旒。
以賽亞書 62 4| 你無koh稱做受棄sak-ê，你ê地也無koh稱做拋荒ê；你beh稱做我所歡喜ê，你ê地也beh稱做有丈夫ê；因為耶和華歡喜你，你ê地也beh做有丈夫ê。
以賽亞書 62 5| 因為親像少年人娶在室女，你ê百姓也beh án-ni娶你；親像新kiáⁿ婿歡喜新娘，你ê上帝也beh án-ni歡喜你。
以賽亞書 62 6| 耶路撒冷ah，我tī你ê城頂設立守望ê，in thong日thong暝無靜靜；懇求耶和華ê，
以賽亞書 62 7| lín m̄-thang歇睏，也m̄-thang hō͘祂歇睏，直到祂建立耶路撒冷，hō͘耶路撒冷tī地上成做thang o-ló-ê。
以賽亞書 62 8| 耶和華kí家己ê chiàⁿ手kap大權能ê手骨chiù-chōa講，我的確無koh將你ê五穀hō͘你ê對敵做食物，外邦人也無koh lim你所tio̍h磨來得tio̍h ê新酒；
以賽亞書 62 9| 獨獨hiah-ê收割ê beh食伊，來o-ló耶和華；hiah-ê收拾ê beh tī我聖所ê院內lim伊。
以賽亞書 62 10| Lín tio̍h tùi城門經過，備辦百姓ê路；thūn高thūn高大路；除去石頭；為tio̍h列國khiā大旗。
以賽亞書 62 11| 看ah，耶和華bat傳報到地極，lín tio̍h kā錫安ê百姓講，看ah，你ê拯救來lah；看ah，祂ê賞賜tī祂hia，祂ê報答tī祂ê面前。
以賽亞書 62 12| 人beh稱in做聖ê百姓，耶和華所贖回ê；你也beh稱做Chhē-tio̍h-ê，無受放sak ê城。
以賽亞書 63 1| Chit-ê tùi Í-tong來，tùi Pho-sū-la̍h到，穿紅衫，衣裳hâng-ngó͘，有大氣力大步teh行ê，是是誰 ah？就是我，是照公義講話，有大氣力能行拯救ê。
以賽亞書 63 2| 你ê衣裳怎樣有紅色，你ê衣服怎樣親像踏酒窟ê ah？
以賽亞書 63 3| 我家己一個踏酒窟；眾百姓ê中間無一人kap我tī-teh；我受氣踏in，大受氣thún踏in；in ê血chōaⁿ tī我ê衫，koh bak lâ-sâm我一切ê衣裳。
以賽亞書 63 4| 因為報仇ê日tī我ê心內，我救贖我ê百姓ê年已經到。
以賽亞書 63 5| 我看，也無幫贊ê，我gông-ngia̍h因為無有扶持ê；所以我家己ê手kā我行拯救；我ê大受氣kā我扶持。
以賽亞書 63 6| 我受氣踏列邦，大受氣hō͘ in醉醉；hō͘ in ê血流tī地裡。
以賽亞書 63 7| 我beh照耶和華一切所賞賜咱ê，講起耶和華ê慈愛kap耶和華ê名聲，kap祂ǹg以色列家所施ê大恩，就是照祂ê憐憫kap豐盛ê慈愛賞賜in-ê。
以賽亞書 63 8| 因為祂講，In真正是我ê百姓，無行虛假ê kiáⁿ兒；án-ni祂就做in ê救主。
以賽亞書 63 9| Tī in一切ê苦難中祂也同受苦難，koh祂面前ê使者拯救in；祂用慈愛kap憐憫救贖in；tī古早ê日常常抱in，kûi in。
以賽亞書 63 10| 總是in悖逆，hō͘祂ê聖神憂悶；祂就反tńg做in ê對敵，本身來攻擊in。
以賽亞書 63 11| 百姓就記得古早摩西ê日，講，Chhōa in kap祂全群ê牧者tùi海裡出來ê，tī toh-lo̍h ah？將祂聖ê神hē tī in中間ê，tī toh-lo̍h ah？
以賽亞書 63 12| Hō͘祂榮光ê手tī摩西ê chiàⁿ手行動？tī in ê面前將水分開，beh為tio̍h家己立永遠ê名？
以賽亞書 63 13| Chhōa in經過海中親像馬行tī曠野，hō͘ in無tio̍h-tak-ê，tī toh-lo̍h ah？
以賽亞書 63 14| 耶和華ê神hō͘ in得tio̍h安歇，親像cheng-siⁿ落到山腳；án-ni你亦chhōa你ê百姓，為tio̍h家己建立榮光ê名。
以賽亞書 63 15| 求祢tùi天俯落看，tùi祢聖潔榮光ê所在看；祢ê熱心kap你大權能ê所做tī toh-lo̍h ah？祢疼痛ê心腸kap憐憫，tùi我停止。
以賽亞書 63 16| 亞伯拉罕雖然m̄-bat阮，以色列m̄認阮，總是祢是阮ê父；耶和華ah，祢是阮ê父，tùi萬古以來，祢ê名稱做救贖阮ê主。
以賽亞書 63 17| 耶和華ah，祢啥事hō͘阮行剉，離開祢ê路，hō͘阮ê心硬，無敬畏祢ah？求祢為tio̍h祢ê奴僕，為祢ê產業chi-chài ê緣故，倒tńg來。
以賽亞書 63 18| 祢聖ê百姓不過暫時得tio̍h chit-ê產業；阮ê對敵已經thún踏祢ê聖所。
以賽亞書 63 19| 阮親像tùi古早bē-bat hō͘祢治理ê人親像bē-bat用祢ê名來稱呼ê。
以賽亞書 64 1| 願你裂開天來降臨，hō͘ chiah-ê山振動tī你ê面前，
以賽亞書 64 2| (親像火燒乾柴，親像火hō͘水滾)，hō͘祢ê對敵知祢ê名，hō͘列國tī祢ê面前ngia̍uh-ngia̍uh-chhoah。
以賽亞書 64 3| 祢bat行thang驚ê事，阮所無phah算，hit時祢降臨，chiah-ê山振動tī祢ê面前。
以賽亞書 64 4| Tùi古早以來人bē-bat聽見，耳孔bē-bat聽見，目睭bē-bat看見，tī祢以外有甚麼上帝，為tio̍h thèng候伊ê人行tāi-chì。
以賽亞書 64 5| 祢迎接hit-ê歡喜行義，kap記念祢ê道路ê人；看ah，你bat受氣，阮bat犯罪，親像án-ni已經久，阮iáu能得tio̍h救mah？
以賽亞書 64 6| 阮lóng親像無清氣ê人，所有ê義lóng親像污穢ê衫；阮lóng親像樹葉漸漸乾去；阮ê罪過親像風kā阮吹去。
以賽亞書 64 7| Koh無人求叫祢ê名，無人出力擒tiâu祢；因為祢掩面m̄看阮，hō͘阮因為阮ê罪過致到消無。
以賽亞書 64 8| 耶和華ah，taⁿ祢猶原是阮ê父；阮是土，祢是燒磁師傅，阮lóng是祢ê手所造ê。
以賽亞書 64 9| 耶和華ah，祢m̄-thang大受氣，亦m̄-thang永遠記念罪過；求祢俯落來看，阮lóng是祢ê百姓。
以賽亞書 64 10| 祢chiah-ê聖城變做曠野，錫安變做曠野；耶路撒冷成做拋荒。
以賽亞書 64 11| 阮聖koh súi ê厝，就是阮ê列祖o-ló祢ê所在，hō͘火燒lio去；阮所欣慕ê lóng荒廢。
以賽亞書 64 12| 耶和華ah，有chiah-ê事，你iáu忍ōe-tiâu mah？你iáu靜靜hō͘阮深深受苦難mah？
以賽亞書 65 1| 平素未bat問我ê，taⁿ我hō͘ in問；未有chhē我ê，taⁿ我hō͘ in tú-tio̍h；未有求叫我ê名ê，我對in講，我tī-chia，我tī chia。
以賽亞書 65 2| 我thong日伸手ǹg hiah-ê悖逆ê百姓；in chhut-chāi家己ê意思，行m̄好ê路。
以賽亞書 65 3| Chiah-ê百姓常常當面惹tio̍h我ê受氣；tī園中獻祭，tī磚瓦頂燒香；
以賽亞書 65 4| khiā起tī墓內，歇tī隱密ê所在，食豬肉，in ê器具內有可惡ê物做湯；
以賽亞書 65 5| koh對人講，你tio̍h khiā開，m̄-thang óa近我，因為我比你khah聖；chiah-ê人是我鼻孔中ê火薰，是thong日teh-to̍h ê火。
以賽亞書 65 6| 看ah，這lóng寫tī我ê面前；我無beh靜靜，的確beh行報應，報應tī in ê胸前。
以賽亞書 65 7| 耶和華講，因為lín ê罪惡，kap lín ê列祖ê罪惡，tī山裡燒香，tī嶺頂褻瀆我；所以我beh照in平素所行ê，報應tī in ê胸前。
以賽亞書 65 8| 耶和華án-ni講，親像tī葡萄pha內tú-tio̍h有新酒，有人講，M̄-thang毀壞，因為有福氣tī hit內面，我因為我chiah-ê奴僕ê緣故，亦beh照án-ni來行，無beh一盡滅in。
以賽亞書 65 9| 我beh tùi雅各ê中間chhōa出後裔，tùi猶大ê中間chhōa出承接我ê眾山ê；我揀ê百姓beh承接伊，我chiah-ê奴僕beh tī-hia khiā起。
以賽亞書 65 10| Sa-lûn beh成做飼羊ê所在，A-kat ê山谷beh成做牛群倒teh睏ê所在；lóng是beh hō͘ chhē我ê百姓所得tio̍h。
以賽亞書 65 11| 總是lín chiah-ê放sak耶和華，bōe記得我ê聖山，kā Ka-tek辦桌，kā Bí-nî灌奠調和ê酒ê；
以賽亞書 65 12| 我beh註定lín歸tī刀下，lóng beh屈身受thâi；因為我叫，lín無應，我講話，lín無聽thàn；反tńg行我目睭中看做pháiⁿ ê，揀我所無歡喜ê。
以賽亞書 65 13| 所以主耶和華án-ni講，看ah，我ê奴僕beh食，lín beh iau；看ah，我ê奴僕beh lim，lín beh嘴乾；看ah，我ê奴僕beh歡喜，lín beh見笑。
以賽亞書 65 14| 看ah，我ê奴僕，因為心快樂，出歡喜ê聲，lín beh因為心憂愁哀哭，koh因為心神憂傷哀哮。
以賽亞書 65 15| Lín beh留lín ê名，hō͘我揀ê百姓kí伊來咒詛；主耶和華beh thâi lín；另外用新ê名稱祂ê奴僕。
以賽亞書 65 16| Án-ni tī地上為家己求福氣ê，beh ǹg真實ê上帝求福氣；tī地上來chiù-chōa-ê，beh kí真實ê上帝來chiù-chōa；因為早前ê患難已經bōe記得，亦tùi我ê目睭前khǹg密。
以賽亞書 65 17| 看ah，我創造新天新地，以前ê事無koh記念，亦無koh追想。
以賽亞書 65 18| Lín tio̍h因為我所創造ê來永遠歡喜快樂；因為我創造耶路撒冷做歡喜ê，創造伊ê百姓做快樂ê。
以賽亞書 65 19| 我beh因為耶路撒冷來歡喜，因為我ê百姓來快樂；其中的確無koh聽見啼哭ê聲，kap哀哮ê聲。
以賽亞書 65 20| 其中的確無有幾日á死去ê嬰á，亦無有歲壽無滿足ê老人；因為一百歲死ê，iáu算是gín-ná，一百歲死ê罪人，iáu-kú是受咒詛ê。
以賽亞書 65 21| In beh起厝，家己khiā起；栽種葡萄園來食伊ê果子。
以賽亞書 65 22| In無beh起造，hō͘別人khiā伊；in無beh栽種，hō͘別人食伊；因為我ê百姓ê日子beh親像樹ê日子；我揀ê百姓親手tio̍h磨得tio̍h-ê beh久長享受伊。
以賽亞書 65 23| In的確無空空tio̍h磨，所生ê亦無tú-tio̍h災害；因為in lóng是得tio̍h耶和華賜福ê ê後裔，in ê kiáⁿ孫亦beh kap伊有份。
以賽亞書 65 24| In iáu未求叫，我就應伊，tú-tú teh講ê時，我就聽伊。
以賽亞書 65 25| 豺狼beh kap羊羔相kap食，獅beh食草親像牛；土粉beh做蛇ê食物。Tī我ê聖山遍地，lóng無損傷，無殘害；這是耶和華講ê。
以賽亞書 66 1| 耶和華án-ni講，天是我ê座位，地是我ê腳踏椅；lín beh kā我起甚麼號ê厝？甚麼號ê所在，是做我安歇ê地方ah？
以賽亞書 66 2| 耶和華講，Chiah-ê lóng是我ê手所創造ê，所以chiah-ê就lóng有；總是我所看顧ê，就是謙虛心痛悔，因為我ê話來ngia̍uh-ngia̍uh-chhoah ê人。
以賽亞書 66 3| Thâi牛無各樣thâi人；獻羊無各樣kòng折狗頷頸；獻禮物無各樣獻豬血；燒乳香無各樣o-ló偶像；in揀家己ê道路，心歡喜in可惡ê事。
以賽亞書 66 4| 我亦揀迷惑in ê事，hō͘ in所驚惶ê臨到in；因為我叫，無人ìn；我講話，in無聽thàn；反tńg行我目睭中看做pháiⁿ-ê，揀我所無歡喜ê。
以賽亞書 66 5| Lín因為耶和華ê話來ngia̍uh-ngia̍uh-chhoah ê人，tio̍h聽伊ê話；Lín ê兄弟怨恨lín，因為我ê名革逐lín-ê，bat講，願耶和華得tio̍h榮光，hō͘阮得tio̍h看見lín ê歡喜；總是in beh tú-tio̍h見笑。
以賽亞書 66 6| 有喧嘩ê聲tùi城內出，有聲tùi殿內出，就是耶和華報應祂ê對敵ê聲。
以賽亞書 66 7| 錫安iáu未tú-tio̍h生kiáⁿ ê艱苦，就生產；iáu未知痛疼，就生ta-po͘-kiáⁿ。
以賽亞書 66 8| 親像chit號事，是誰 bat聽見？chiah-ê事是誰 bat看見ah？kok kiám能一日來生？百姓kiám能 tiap-á久來出世？因為錫安一下tú-tio̍h生kiáⁿ ê艱苦，就生kiáⁿ兒。
以賽亞書 66 9| 耶和華講，我已經hō͘伊臨盆，kiám無hō͘伊生出mah？你ê上帝講，我hō͘人生kiáⁿ-ê，kiám關密伊ê胎mah？
以賽亞書 66 10| Lín chiah-ê疼耶路撒冷ê，tio̍h kap伊同快樂，為伊歡喜；lín為tio̍h伊悲哀ê，taⁿ tio̍h kap伊歡喜快樂。
以賽亞書 66 11| 致到lín thang suh伊ê安慰ê奶頭來得tio̍h飽；hō͘ lín得tio̍h伊豐盛ê榮光，親像chhē-tio̍h lín滿心歡喜。
以賽亞書 66 12| 耶和華án-ni講，看ah，我beh hō͘平安開闊到tī伊，親像江河；hō͘列國ê榮光到tī伊，親像漲滿ê河；lín beh享受伊，lín beh得tio̍h抱tī身邊，搖tī腳頭u頂。
以賽亞書 66 13| 親像人得tio̍h伊ê老母安慰伊，我亦beh án-ni安慰lín；lín亦beh tī耶路撒冷得tio̍h安慰。
以賽亞書 66 14| Lín看見，心就快樂；lín ê骨beh得tio̍h潤澤，親像軟軟ê草一樣；koh耶和華ê手beh顯現tī祂ê奴僕；祂亦beh受氣祂ê對敵。
以賽亞書 66 15| 看ah，耶和華beh tī火中降臨，伊ê車親像捲螺風，用大受氣行報應，用火焰行責罰。
以賽亞書 66 16| 因為耶和華beh用火用刀kap一切有血氣ê人爭戰，hō͘耶和華所thâi死ê chōe-chōe。
以賽亞書 66 17| Hiah-ê分別做聖，清氣家己ê，進入tī園內，跟tè hit中間一個人ê後面，食豬肉kap可惡ê物kap老鼠；in beh做一下滅無；這是耶和華講ê。
以賽亞書 66 18| 因為我知in ê行做kap in ê念頭；時到我beh聚集萬百姓萬族；in beh來，beh看我ê榮光。
以賽亞書 66 19| 我beh設記號tī in中間；逃走ê，我beh 差in到列國，就是到Tha-si、Phó͘-le̍k，開弓ê路得，kap Thó͘-pa、Ngá-oân，kap平素未有聽見我ê名聲，未有看見我ê榮光，遠遠ê海嶼；in beh將我ê榮光傳報tī列國中。
以賽亞書 66 20| In beh送lín ê眾兄弟tùi列國中tò來，hō͘ in有ê騎馬，有ê坐車，坐轎，騎騾，騎駱駝，到我ê聖山耶路撒冷，做禮物獻hō͘耶和華，親像以色列人用清氣ê器具貯禮物，獻tī耶和華ê厝；這是耶和華講ê。
以賽亞書 66 21| 耶和華講，我beh tùi in中間，取人做祭司，做利未人。
以賽亞書 66 22| 耶和華講，因為我所造ê新天新地，tī我ê面前長長tī-teh；親像án-ni，lín ê後裔kap lín ê名字，亦beh長長tī-teh。
以賽亞書 66 23| Ta̍k-pái tú-tio̍h月ê初一，ta̍k-pái tú-tio̍h安歇日，見若有血氣ê，beh到我ê面前跪拜；這是耶和華講ê。
以賽亞書 66 24| In beh出去看hiah-ê悖逆我ê人ê身屍；因為in ê蟲bōe死，in ê火bōe hoa；見有血氣ê lóng beh厭惡in。
耶利米書 1 1| 便雅憫地，A-ná-tu̍t城ê祭司中，Hi-le̍k-ka ê kiáⁿ，耶利米ê話記tī下底。
耶利米書 1 2| 當猶大王A-bûn ê kiáⁿ約西亞坐位ê十三年，耶和華ê話臨到伊。
耶利米書 1 3| Koh tī猶大王約西亞ê kiáⁿ Iok-ngá-kèng坐位ê時，直到猶大王約西亞ê kiáⁿ Se-tí-ka十一年ê路尾；五月間，耶路撒冷人受掠ê時，耶和華ê話臨到伊。
耶利米書 1 4| 耶和華ê話臨到我，講，
耶利米書 1 5| 我未創造你tī腹肚內ê事先，我bat你；你未出胎ê事先，我分別你做聖；設立你做列國ê先知。
耶利米書 1 6| 我就講，害ah！主耶和華ah，你看，我bōe曉講，因為我是gín-ná。
耶利米書 1 7| 總是耶和華對我講，你m̄-thang講，我是gín-ná；因為我見有差你，你tio̍h去；我見有吩咐你，你tio̍h講。
耶利米書 1 8| 你莫得驚in，因為我kap你tī-teh，beh救你；這是耶和華講ê。
耶利米書 1 9| 耶和華就伸祂ê手摸我ê嘴。耶和華kā我講，你看，我有將我ê話，hē tī你ê嘴。
耶利米書 1 10| 看ah，今á日我設立你tī列邦列國ê頂面；是為tio̍h beh拔出，beh拆毀，beh敗壞，beh chhia倒，beh建立，beh栽培。
耶利米書 1 11| 耶和華ê話koh臨到我講，耶利米ah，你看見甚麼？我講，我看見杏樹ê一支。
耶利米書 1 12| 耶和華就對我講，你所看是tio̍h；我teh關顧我ê話來成伊。
耶利米書 1 13| 耶和華ê話第二pái臨到我講，你看見甚麼？我講，我看見一個鼎teh滾，伊ê面tùi北勢ǹg過來。
耶利米書 1 14| 耶和華就對我講，Beh有災厄tùi北方發出，臨到chit所在一切khiā起ê百姓。
耶利米書 1 15| 耶和華講，看ah，我beh召北方列國ê眾族；in beh來，ta̍k-ê安座位tī耶路撒冷chiah-ê城門口；周圍攻擊城牆，亦beh攻擊猶大一切ê城。
耶利米書 1 16| 論到chit-ê百姓一切ê pháiⁿ，就是離開我，ǹg別ê上帝燒香；跪拜in ê手所做ê；我beh講起我ê判斷來攻擊in。
耶利米書 1 17| 所以你tio̍h hâ腰，起來，將我所吩咐你一切ê話kā in講；莫得因為in來驚惶，驚了我hō͘你tī in ê面前來驚惶。
耶利米書 1 18| 看ah，因為我今á日hō͘你成做堅固ê城，做鐵柱，做銅牆，來抵擋全地，以及猶大ê列王、貴族、祭司，kap chit所在ê眾百姓。
耶利米書 1 19| In beh攻擊你，總是bōe能贏你；因為我kap你tī-teh，beh拯救你；這是耶和華講ê。
耶利米書 2 1| 耶和華ê話koh臨到我，講，
耶利米書 2 2| 你去ǹg耶路撒冷人ê耳孔叫講，耶和華án-ni講，你少年ê恩愛，婚姻ê愛情，你怎á樣tī曠野，tī bē-bat種作ê地，跟tè我；我lóng kā你記得。
耶利米書 2 3| Hit時以色列做聖歸耶和華；做伊起頭熟ê土產；見若吞食伊ê，beh算做有罪；災厄beh臨到in；這是耶和華講ê。
耶利米書 2 4| 雅各ê家ah，以色列家ê ta̍k房頭ah，lín tio̍h聽耶和華ê話。
耶利米書 2 5| 耶和華án-ni講，Lín ê列祖看我有甚麼不義，竟然離開我遠遠，去thàn hiah-ê虛假ê，來做虛假ê ah？
耶利米書 2 6| In亦無講，hit-ê chhōa咱出埃及地ê耶和華tī toh-lo̍h？伊是chhōa咱經過曠野、沙漠，kap深坑ê所在，炕旱死蔭ê地；無人經過，無人khiā起ê境界。
耶利米書 2 7| 我chhōa lín入肥ê地，hō͘ lín食hit中間ê果子kap好物；總是lín入來了，就phah lâ-sâm我ê地；hō͘我ê產業成做可惡ê。
耶利米書 2 8| 祭司lóng無講，耶和華tī toh-lo̍h leh？講解律法ê m̄-bat我，官長悖謬我，先知靠Pa-le̍k來讖語，koh thàn無利益ê事。
耶利米書 2 9| 耶和華講，我因為án-ni beh kap lín爭辯；亦beh kap lín ê kiáⁿ-kiáⁿ孫孫爭辯。
耶利米書 2 10| Lín tio̍h過去Ki-thê chiah-ê海嶼來觀看，差人去Ki-ta̍t留心查考；看bat有chit號事á無。
耶利米書 2 11| Kiám有一國改換in ê上帝 mah？其實hiah-ê m̄是上帝；總是我ê百姓將in ê榮光來換hit-ê無利益ê。
耶利米書 2 12| Chiah-ê天ah，tio̍h因為chit-ê來gông-ngia̍h，極其驚惶，盡在冷靜；這是耶和華講ê。
耶利米書 2 13| 因為我ê百姓做兩項pháiⁿ-tāi，就是我做活水ê源頭，in離開我；koh為家己開池，是破裂bōe貯水ê池。
耶利米書 2 14| 以色列是奴僕mah？是家中生ê奴僕mah？為何成做受搶ê物ah？
耶利米書 2 15| 勇ê獅ǹg伊hm̄-hm̄哮，出大聲，hō͘伊ê地拋荒；城亦lóng燒毀，無人khiā起。
耶利米書 2 16| Lô-hut人kap Tap-pí-le̍k人亦phah碎你ê頭殼頂。
耶利米書 2 17| Chit-ê事kiám m̄是你家己取ê mah？因為你ê上帝耶和華chhōa你行路ê時，你有棄sak伊。
耶利米書 2 18| Taⁿ你啥事tī埃及ê路，是beh lim Se-hat ê水mah？你啥事tī亞述ê路，是beh lim大河ê水mah？
耶利米書 2 19| 你家己ê pháiⁿ beh警戒你；你悖逆ê事beh責備你；tùi án-ni thang知，thang看出你棄sak你ê上帝耶和華，無存敬畏我ê心，就是pháiⁿ koh艱苦ê事；這是主萬軍ê耶和華講ê。
耶利米書 2 20| 我tī古早ê時，at折你ê擔，tháu開你ê索；你講，我m̄順服；因為你tī ta̍k ê高山頂，ta̍k叢青翠ê樹腳，屈落身軀行淫。
耶利米書 2 21| 但是我bat栽種你，是上等ê葡萄樹，全然是真ê種子；你對tī我怎樣變做別款葡萄樹ê pháiⁿ枝ah？
耶利米書 2 22| 你雖bóng用鹼(kiⁿ)，用chōe-chōe雪文來洗，你ê罪惡ê痕跡猶原顯出tī我ê面前；這是主耶和華講ê。
耶利米書 2 23| 你thái-thó會講，我無bak-tio̍h lâ-sâm，無tè chiah-ê Pa-le̍k ah？你看，你山谷中ê路，就知你所行ê怎樣；你是單陵gâu走ê駱駝，走來走去。
耶利米書 2 24| 你是野驢，慣勢tī曠野；慾心發動，就吸風；瘋(siáu)ê時，是誰 能阻止伊ah？見若chhē伊ê，m̄免tio̍h磨；tī伊hit月，的確能chhē-tio̍h。
耶利米書 2 25| 你tio̍h禁止你ê腳，免致無鞋；禁止你ê嚨喉，免致嘴乾；總是你講，這是無chhái-kang，m̄-ah；我已經戀慕別ê；我beh tè in。
耶利米書 2 26| 賊hō͘人掠tio̍h，怎樣見笑，以色列家 kap in ê君王、貴族、祭司、先知，亦lóng án-ni見笑。
耶利米書 2 27| In對柴頭講，你是我ê父；對石頭講，你是生我ê。In用ka-chiah ǹg我，無用面ǹg我；到tú-tio̍h患難ê時，chiah講，起來，來救阮。
耶利米書 2 28| 你為家己所造ê上帝 tī toh-lo̍h？伊若會救你，tī你tú-tio̍h患難ê時，就tio̍h起來救你；猶大ah，你ê上帝ê數額kap你ê城ê數額平平chōe。
耶利米書 2 29| 耶和華講，Lín啥事kap我爭辯？lín lóng悖逆我。
耶利米書 2 30| 我督責lín ê kiáⁿ兒，是空空；in無受警戒。Lín ê刀，親像猛獅，吞咬lín ê先知。
耶利米書 2 31| Chit世代ah，lín tio̍h明耶和華ê話；我對tī以色列kiám bat做親像曠野，á是bat做親像烏暗ê地ah？我ê百姓啥事講，阮脫離約束，m̄ koh歸向你lah？
耶利米書 2 32| 在室女kiám會bōe記得伊ê裝飾mah？新娘kiám會bōe記得伊ê súi衫？總是我ê百姓bōe記得我bōe算得日。
耶利米書 2 33| 你怎樣修整你ê路，要求寵愛；連pháiⁿ婦人人，你亦用你ê路教示in。
耶利米書 2 34| Koh你ê衫á裾有無罪ê sòng-hiong人ê血；m̄是tī iah厝孔ê所在tú-tio̍h，是tī ta̍k所在lóng有。
耶利米書 2 35| 你iáu-kú講，我無罪；耶和華ê受氣的確oa̍t-tńg離開我，看ah，我beh審問你，因為你家己講，我無犯罪。
耶利米書 2 36| 你啥事走東走西，beh改換你ê路ah？你beh因為埃及來見笑，親像前因為亞述來見笑一樣。
耶利米書 2 37| 你亦beh雙手抱頭殼，tùi hia出來；因為耶和華已經棄絕你所óa靠ê；你亦bōe tùi in得tio̍h興通。
耶利米書 3 1| 有teh講，人若離出伊ê bó͘，bó͘就離開伊，嫁別人；就伊前ê丈夫kiám thang koh親近伊mah？若án-ni，hit-ê地方kiám無bak-tio̍h lâ-sâm mah？獨獨你kap chōe-chōe親愛ê行淫，iáu-kú thang歸tī我；這是耶和華講ê。
耶利米書 3 2| 你tio̍h kia̍h目看chiah-ê光khō-khō高ê所在；tī toh-lo̍h無有淫行ah？你坐tī路邊thèng候，親像阿拉伯人tī曠野一樣；koh用你ê淫行邪惡phah lâ-sâm全地。
耶利米書 3 3| 因為án-ni，好ê雨水停止，春天ê雨無落；你iáu有娼妓ê面，m̄知見笑。
耶利米書 3 4| 你kiám m̄ tùi chit時叫我講，我ê父ah，你是我少年ê時，引chhōa我ê？
耶利米書 3 5| 伊kiám永永khǹg受氣，留到路尾mah？看ah，你有án-ni講，iáu-kú盡你所能ê行pháiⁿ。
耶利米書 3 6| 當約西亞王坐位ê時，耶和華koh對我講，悖逆ê以色列所做ê，你有看見無？伊上chiah-ê高山，tī lóng總青翠ê樹腳行淫亂。
耶利米書 3 7| 伊行chiah-ê tāi-chì以後，我講，伊beh歸óa我，總是伊無，伊奸詐ê小妹猶大亦有看見。
耶利米書 3 8| 悖逆ê以色列行淫亂，我為tio̍h chit-ê緣故hō͘伊離書，離出伊；我看見伊奸詐ê小妹猶大，猶原無驚，亦是去行淫。
耶利米書 3 9| 伊隨便行伊ê淫亂，就phah lâ-sâm chit-ê地方；就kap石頭柴頭行淫。
耶利米書 3 10| 雖然有chiah-ê一切ê事，伊奸詐ê小妹猶大猶原無專心歸向我，不過是假意nā-tiāⁿ；這是耶和華講ê。
耶利米書 3 11| 耶和華對我講，悖逆ê以色列，比奸詐ê猶大，iáu khah有義。
耶利米書 3 12| 你tio̍h去ǹg北方傳chiah-ê話，講，耶和華講，悖逆ê以色列ah，tio̍h tò來；我無beh用受氣ê目睭看lín；因為我是慈愛ê，我無beh永遠khǹg受氣；這是耶和華講ê。
耶利米書 3 13| 獨獨tio̍h認你ê罪，就是你違背耶和華你ê上帝；tī lóng總青翠ê樹腳，走東走西，chhē別ê；無聽thàn我ê話；這是耶和華講ê。
耶利米書 3 14| 耶和華講，悖逆ê kiáⁿ兒ah，tio̍h tò來；因為我做lín ê丈夫；koh我beh將lín tùi一個城取一人，tùi一族取兩人，帶到錫安。
耶利米書 3 15| 我beh將合我ê心ê牧者賞賜lín；in beh用知識kap智慧養飼lín。
耶利米書 3 16| 耶和華講，Lín tī國內生湠chōe-chōe；當hiah-ê日子，人無beh koh講起，耶和華ê約櫃；亦無beh記tī心裡；lóng bōe記得，lóng無去chhē，亦無koh做伊。
耶利米書 3 17| Hit時人beh稱耶路撒冷做耶和華ê寶座；萬國beh聚集到hia；就是因為耶和華ê名，來到耶路撒冷；in無koh照家己pháiⁿ心ê剛硬行tāi-chì。
耶利米書 3 18| 當hiah-ê日子，猶大家beh kap以色列家同行；tùi北方ê地相kap來，到我賞賜lín ê列祖做業ê地。
耶利米書 3 19| 總是我講，我怎樣ōe-thang排列lín tī chiah-ê kiáⁿ ê中間，將好ê地賞賜你，就是列國中siōng好ê業？我koh講，Lín tio̍h稱我講，我ê父ah；亦無koh倒tńg去，m̄-tè我。
耶利米書 3 20| 以色列家ah，lín對我行奸詐，真正親像婦人行奸詐離開伊ê丈夫；這是耶和華講ê。
耶利米書 3 21| Tī光khō-khō高ê所在聽見聲，就是以色列人啼哭懇求ê聲；就是因為in行邪癖ê路，bōe記得in ê上帝耶和華。
耶利米書 3 22| Lín chiah-ê悖逆ê kiáⁿ兒ah，tio̍h tò來；我beh醫好lín ê悖逆。看ah，阮來到你chia；因為你是阮ê上帝耶和華。
耶利米書 3 23| Tùi小山á是大山ê鬧熱，ǹg望得tio̍h幫贊，實在是空空；以色列ê得tio̍h救，真正在tī阮ê上帝耶和華。
耶利米書 3 24| Tùi阮少年以來，hit-ê thang見笑ê事，將阮ê列祖所tio̍h磨來得tio̍h-ê，就是in ê羊群，牛群，kap in ê kiáⁿ，cha-bó͘-kiáⁿ，lóng吞食去。
耶利米書 3 25| 阮倒tī阮ê見笑中，阮ê凌辱遮蓋阮；因為tùi少年到taⁿ，阮kap阮ê列祖常常得罪阮ê上帝耶和華；無聽thàn阮ê上帝耶和華ê聲。
耶利米書 4 1| 耶和華講，以色列ah，你若肯tò來，就tò來我chia；若tùi我ê面前除去你可惡ê事，亦無chhìn-chhái行；
耶利米書 4 2| 亦照誠實、公平、公義，kí耶和華ê永活來chiù-chōa；就列國beh對祂來家己求福氣；亦beh因為祂來誇口。
耶利米書 4 3| 耶和華對猶大人kap耶路撒冷án-ni講，Tio̍h開墾lín ê土地，莫得掖種tī刺phè內。
耶利米書 4 4| 猶大人kap耶路撒冷khiā起ê百姓ah，lín tio̍h kā本身行割禮，歸tī耶和華；除去心內ê私慾；驚了我ê受氣，因為lín所行ê pháiⁿ，來發作；親像火to̍h起來，甚至無人能phah-hoa。
耶利米書 4 5| Lín tio̍h傳tī猶大，報tī耶路撒冷，講，Lín tio̍h tī國內pûn哨角，大聲叫講，Lín tio̍h聚集，咱thang進入堅固ê城。
耶利米書 4 6| 應該ǹg錫安khiā大旗；tio̍h逃走，m̄-thang停腳；因為我beh hō͘災厄kap大ê毀壞tùi北方來。
耶利米書 4 7| 有獅tùi ām ê樹林中上來，毀壞列國ê，伊已經起身，出伊ê本所在；beh hō͘你ê地拋荒，hō͘你ê城荒廢，無人khiā起。
耶利米書 4 8| 為tio̍h án-ni，lín ê腰tio̍h hâ麻布，大聲啼哭；因為耶和華ê大受氣無對咱oa̍t倒tńg。
耶利米書 4 9| 耶和華講，到hit日君王ê心，貴族ê心，lóng beh消滅；祭司lóng beh生驚，先知lóng beh gông-ngia̍h。
耶利米書 4 10| 我講，Ai-ah，主耶和華ah，你真正是大大欺騙chit-ê百姓kap耶路撒冷；kā in講，Lín beh得tio̍h平安，其實刀劍害tio̍h in ê性命。
耶利米書 4 11| Hit時beh有話對chit-ê百姓kap耶路撒冷講，Beh有熱熱ê風，tùi曠野光khō-khō高ê所在，ǹg我ê眾百姓吹來；m̄是beh簸伊，亦m̄是beh hō͘伊清氣。
耶利米書 4 12| Beh有koh-khah大ê風，為tio̍h我吹來；taⁿ我koh beh發出判詞來攻擊in。
耶利米書 4 13| 看ah，伊beh親像雲起來；伊ê戰車親像捲螺風，伊ê馬比鷹鳥khah緊；有災厄ah，因為咱敗無lah。
耶利米書 4 14| 耶路撒冷ah，你tio̍h洗清你ê心，來除去pháiⁿ，hō͘你thang得tio̍h救；pháiⁿ念頭存tī你ê心內，beh到tī時ah？
耶利米書 4 15| 有聲tùi Tàn傳報，tùi Í-hoat-liân山報災厄。
耶利米書 4 16| Lín tio̍h傳hō͘列國，報告攻擊耶路撒冷ê tāi-chì，講，有圍困城ê，tùi遠遠ê所在來；出in ê聲，攻擊猶大chiah-ê城。
耶利米書 4 17| In周圍攻擊伊親像顧園ê人；因為伊背叛我；這是耶和華講ê。
耶利米書 4 18| 你ê所行，你ê所做，致到你有chiah-ê事；這是你ê罪惡，實在是苦，是害到你ê心。
耶利米書 4 19| 我ê臟腑ah，我ê臟腑ah，我ê心痛疼，我ê心tī我ê內面擘腹，我bōe會/能靜靜無講話；因為我已經聽見哨角ê聲，交戰ê hoah-hiàm。
耶利米書 4 20| 人teh報毀壞，koh毀壞；因為全地敗壞，我ê布棚忽然敗壞，我ê帳帷tiap-á久破裂。
耶利米書 4 21| 我看見大旗，聽見哨角ê聲；beh到jōa久ah？
耶利米書 4 22| 我ê百姓愚戇，m̄-bat我；in是愚戇無聰明ê kiáⁿ；行pháiⁿ就gâu，行好就ham-bān。
耶利米書 4 23| 先知講，我看地，看ah，地是空空渾沌；我看天，天亦無光。
耶利米書 4 24| 我看hiah-ê大山，看ah，in lóng振動；小山亦lóng搖來搖去。
耶利米書 4 25| 我koh看，看ah，lóng無人；空中ê飛鳥，亦lóng飛走。
耶利米書 4 26| 我koh看伊，看ah，肥ê田變做拋荒ê地；一切ê城tī耶和華ê面前，因為祂ê大受氣，lóng總倒壞。
耶利米書 4 27| 因為耶和華án-ni講，全地的確拋荒；總是我無beh毀滅到盡。
耶利米書 4 28| 因為án-ni地beh憂悶，天頂也beh烏暗；我已經講伊，已經定tio̍h伊，的確無退悔，也無oa̍t-tńg意思，m̄做伊。
耶利米書 4 29| Ta̍k ê城ê人因為馬兵kap射箭ê人ê hōa-hōa哮，就lóng逃走，進入樹林，爬(pê)上石磐頂；ta̍k ê城tú-tio̍h棄sak，無人khiā起。
耶利米書 4 30| 你衰敗ê時beh怎樣做？雖然穿朱紅ê衫，用金器裝飾，用色料畫你ê目睭，án-ni tián好看，是空空；戀愛你ê看輕你，續siàu想你ê性命。
耶利米書 4 31| 因為我聽見聲親像生kiáⁿ ê婦人人，親像生頭chiūⁿ-kiáⁿ ê艱苦，就是錫安cha-bó͘-kiáⁿ ê聲，伊喘大氣，thí開手講，我有災厄ah，因為我ê神魂為tio̍h thâi人ê來暈去。
耶利米書 5 1| Lín tio̍h走來走去tī耶路撒冷ê街路來看來探聽，tī伊ê寬闊ê所在來chhē，看會tú-tio̍h一人，á是有人行公義，求誠實；我就beh赦免chit-ê城。
耶利米書 5 2| In雖然講，耶和華是活ê，in所chiù ê chōa實在是假。
耶利米書 5 3| 耶和華ah，你ê目睭kiám m̄是ǹg誠實mah？你phah in，in也無憂傷；你毀滅in，in m̄肯受教督；in hō͘ in ê面比石khah-tēng，m̄肯回頭。
耶利米書 5 4| 我就講，chiah-ê人實在是sòng-hiong，是愚戇，因為m̄-bat耶和華ê路，kap in ê上帝ê法度；
耶利米書 5 5| 我beh去見in ê世家，kap in講話；因為in bat耶和華ê路，kap in ê上帝ê法度。但是in同心at折擔，phah斷縛伊ê索。
耶利米書 5 6| 所以樹林ê獅beh出來咬死in；ê-hng時ê豺狼beh吞食in，豹beh tī chiah-ê城外當等in，見若出城ê的確hō͘ in拆碎，因為in ê罪過真chōe，悖逆ná傷重。
耶利米書 5 7| 這我thái會赦免你ah？你ê kiáⁿ兒離開我，koh kí chiah-ê m̄是上帝ê來chiù-chōa；我hō͘ in飽足，in就行姦淫，kui陣聚集tī娼妓ê厝。
耶利米書 5 8| In親像飼飽ê馬四界跑；ta̍k-ê ǹg伊厝邊ê bó͘親像馬ki-ki哮。
耶利米書 5 9| 耶和華講，我kiám無因為chiah-ê事來辦in mah？我ê心kiám無beh對chit號ê國民來報仇mah？
耶利米書 5 10| Lín tio̍h 上伊ê葡萄園ê牆來毀壞伊，總是m̄-thang毀到了；tio̍h除去伊ê枝，因為in無屬tī耶和華。
耶利米書 5 11| 因為以色列家kap猶大家大大行詭詐，攻擊我；這是耶和華講ê。
耶利米書 5 12| In m̄認耶和華，就講，這並m̄是伊；災厄無beh臨到阮；刀劍kap飢荒阮也bōe會tú-tio̍h。
耶利米書 5 13| 先知ê話beh成做風，主ê話無tī in ê心；beh照án-ni hō͘ in tú-tio̍h。
耶利米書 5 14| 所以萬軍ê上帝耶和華講，因為lín講chit-ê話；看ah，我beh hō͘我ê話tī你ê嘴做火，hō͘ chit-ê百姓做柴，chit-ê火beh燒滅in。
耶利米書 5 15| 耶和華講，以色列ê家ah，你看，我beh hō͘一國tùi遠遠來攻擊lín，就是強ê國，tùi古早就有ê國，伊ê言語你bōe曉得，也bōe明白伊所講ê。
耶利米書 5 16| In ê箭袋是開開ê墓；in lóng是勇士。
耶利米書 5 17| In beh食了你ê五穀kap你ê米糧，就是你ê kiáⁿ cha-bó͘-kiáⁿ所tio̍h食ê；也beh食了你ê羊群，牛群；食了你ê葡萄kap無花果；koh beh用刀毀壞你所óa靠堅固ê城。
耶利米書 5 18| 耶和華講，就若到hit時我也無beh一盡剿滅lín。
耶利米書 5 19| Hit時lín若講，耶和華阮ê上帝為tio̍h啥事對阮行這一切ê事ah？你tio̍h應伊講，親像lín已經放sak我，服事別號ê上帝 tī lín ê地方，án-ni lín也beh服事外邦人tī無屬lín ê地方。
耶利米書 5 20| Lín tio̍h傳tī雅各家，報tī猶大講，
耶利米書 5 21| 戇戇無知ê百姓ah，lín有目睭bōe看，有耳孔bōe聽，taⁿ tio̍h聽chit-ê話；
耶利米書 5 22| 耶和華講，Lín m̄驚我mah？無ngia̍uh-ngia̍uh-chhoah tī我ê面前mah？我設永遠ê例，用沙做海ê界限，伊bōe pôaⁿ過；伊ê湧雖然giâ高，也bōe能贏；雖然hōa-hōa哮，也bōe能pôaⁿ過。
耶利米書 5 23| 獨獨chit-ê百姓有反叛悖逆ê心；in悖逆我做in去。
耶利米書 5 24| In心內也無講，Taⁿ咱tio̍h敬畏耶和華咱ê上帝，伊照時賞賜雨水，就是前ê雨；後ê雨；伊也有定chiah-ê收成ê時期，留teh hō͘咱。
耶利米書 5 25| Lín ê罪孽hō͘ chiah-ê事反tńg離開lín；lín ê罪惡hō͘ lín bōe能得tio̍h福氣。
耶利米書 5 26| 因為tī我ê百姓中有chhē-tio̍h pháiⁿ人；in bih-teh，親像設活tauh ê人teh當等；in張羅網來掠人。
耶利米書 5 27| In ê厝有詭詐滿滿，是親像鳥人內有鳥滿滿；所以in成做大koh好額。
耶利米書 5 28| In肥koh光生，做pháiⁿ過頭；無為tio̍h人申冤，就是無為tio̍h無父ê kiáⁿ申冤，hō͘伊興通；亦無因為sòng-hiong人判斷。
耶利米書 5 29| 耶和華講，我kiám無因為chiah-ê事來辦in mah？我ê心kiám無beh對chit號ê國民來報仇mah？
耶利米書 5 30| Chit-ê土地有奇異可惡ê事；
耶利米書 5 31| 先知傳虛假，祭司óa靠in來霸權；我ê百姓亦ài伊án-ni；到結局，lín beh怎樣做？
耶利米書 6 1| 便雅憫人ah，lín tio̍h走出耶路撒冷；tī Thê-ko-a pûn哨角；tī Pek-hap-ki-lîm放ian-tun；因為有災厄kap大ê毀滅tùi北方落來。
耶利米書 6 2| 我beh剿滅錫安ê cha-bó͘-gín-ná，就是hit-ê súi koh幼秀ê。
耶利米書 6 3| 牧者kap伊ê羊群beh到伊hia，tī伊ê周圍搭布棚；ta̍k-ê tī伊所佔ê地，hō͘羊食草。
耶利米書 6 4| Lín tio̍h備辦交戰攻擊伊；起來ah，咱tio̍h thàn中晝ê時上去；慘ah，日已經斜西，beh暗ê影已經拖長。
耶利米書 6 5| 起來ah，咱tio̍h透暝上去，毀壞伊ê宮殿。
耶利米書 6 6| 因為萬軍ê耶和華án-ni講，Lín tio̍h剉樹木，起土堆，攻擊耶路撒冷；這是hit-ê應該受刑罰ê城；in中間一盡是暴虐。
耶利米書 6 7| 井怎樣chhèng出水，chit-ê城亦án-ni chhèng出pháiⁿ；tī in中間常常聽見有強暴毀滅ê事；病痛損傷亦常常tī我ê面前。
耶利米書 6 8| 耶路撒冷ah，你tio̍h受教示；免得我ê心kap你生疏；免得我hō͘你拋荒，成做無人khiā起ê地。
耶利米書 6 9| 萬軍ê耶和華án-ni講，In beh一盡掠以色列chhun ê百姓，親像摘葡萄一樣；你tio̍h親像摘葡萄ê，手koh tńg入樹枝。
耶利米書 6 10| Taⁿ我beh對是誰講話做干證，hō͘ in聽ah？看ah，in ê耳á未受割禮，bōe能聽；看ah，耶和華ê話，in掠做見笑，無歡喜伊。
耶利米書 6 11| 因為án-ni，我hō͘耶和華ê受氣充滿，忍bōe-tiâu；我beh做一下piàⁿ tī街路ê gín-ná，kap聚會ê少年人；連丈夫kap伊ê bó͘，老人kap日子滿足ê，lóng beh受掠。
耶利米書 6 12| In ê厝宅、田園，kap bó͘，lóng beh變做別人ê；因為我beh伸手攻擊chit所在khiā起ê百姓；這是耶和華講ê。
耶利米書 6 13| 因為in tùi第一細到第一大ê，lóng一味貪心；tùi先知到祭司，lóng行奸詐。
耶利米書 6 14| In chhìn-chhìn chhái-chhái醫治我ê百姓ê傷，講，平安lah，平安lah；其實無平安。
耶利米書 6 15| In行可惡ê事，知見笑mah？無，in lóng無見笑，亦bōe 紅面；因為án-ni，in beh跋倒tī跋倒ê人ê中間；我辦in ê時，in beh顛倒；這是耶和華講ê。
耶利米書 6 16| 耶和華án-ni講，Lín tio̍h khiā tī路裡看；查問舊ê路，hit條好路tī toh-lo̍h，就tio̍h行伊；án-ni lín ê心beh得tio̍h安歇；總是in講，阮m̄行伊。
耶利米書 6 17| 我kā lín設守望ê，講，Tio̍h聽哨角ê聲；總是in講，阮m̄聽。
耶利米書 6 18| 列國ah，因為án-ni lín tio̍h聽；會眾ah，lín tio̍h知in中間有甚麼事。
耶利米書 6 19| 地ah，tio̍h聽；看ah，我beh hō͘災厄到chit-ê百姓，就是in ê圖謀ê結果；因為in m̄聽thàn我ê話；我ê律法，in亦棄絕。
耶利米書 6 20| Tùi Sī-pa出ê乳香，tùi遠遠ê所在出ê菖蒲，帶來hō͘我，beh啥tāi？lín ê燒祭無得tio̍h接納；lín ê禮物，我亦無歡喜。
耶利米書 6 21| 所以耶和華án-ni講，看ah，我beh hē窒礙ê石tī chit-ê百姓ê面前；父kap kiáⁿ beh做一下跋tī hit頂面；厝邊kap朋友亦lóng beh滅無。
耶利米書 6 22| 耶和華án-ni講，看ah，有一種ê百姓tùi北方來；亦有一個大國興起，tùi地極來。
耶利米書 6 23| In kia̍h弓kap鎗；in殘忍無憐憫；in ê聲親像海hōa-hōa哮；錫安ê cha-bó͘-gín-ná ah，in lóng騎馬列陣，親像戰士beh攻擊你。
耶利米書 6 24| 阮聽見in ê風聲，手就軟落去；痛苦擒tio̍h阮，痛疼親像生kiáⁿ ê婦人人一樣。
耶利米書 6 25| Lín m̄-thang出去田裡，亦m̄-thang行tī路裡；因為tī-hia有對敵ê刀劍，四圍有驚惶。
耶利米書 6 26| 我ê百姓ah，tio̍h hâ麻布，kō tī火灰中；tio̍h悲傷，親像喪失獨生kiáⁿ，痛心啼哭；因為殘害ê beh忽然到tī咱。
耶利米書 6 27| 我設立你tī我ê百姓中，做試驗ê kap衛所；hō͘你知來試驗in ê行做。
耶利米書 6 28| In lóng是大悖逆ê人；四界行譭謗；in是銅，是鐵；lóng是行毀壞ê。
耶利米書 6 29| 風櫃燒tio̍h，鉛已經熔tī火內；in直直鍛鍊，到尾是空空；因為pháiⁿ-ê iáu未除去。
耶利米書 6 30| 人beh稱 in做受棄sak ê銀，因為耶和華已經棄sak in。
耶利米書 7 1| 有話tùi耶和華到耶利米，講，
耶利米書 7 2| 你tio̍h khiā tī耶和華ê厝ê門，tī-hia宣傳chit-ê話，講，凡若屬猶大入chiah-ê門，敬拜耶和華ê，tio̍h聽耶和華ê話。
耶利米書 7 3| 萬軍ê耶和華，以色列ê上帝，án-ni講，Lín tio̍h改正所行所做，我就hō͘ lín khiā起tī chit-ê地方。
耶利米書 7 4| Lín m̄-thang óa靠白賊ê話，講，Chiah-ê是耶和華ê殿，是耶和華ê殿，是耶和華ê殿。
耶利米書 7 5| Lín若一盡改正所行所做；tī人kap厝邊ê中間，真正有行公平；
耶利米書 7 6| 無pháiⁿ款待出外人，以及孤兒寡婦；tī chit-ê地方無留無罪ê人ê血，亦無thàn別號ê上帝來陷害家己；
耶利米書 7 7| 我就hō͘ lín khiā起tī chit-ê所在，就是我所賞賜lín ê列祖ê地，tùi永遠到永遠。
耶利米書 7 8| 看ah，lín óa靠白賊無利益ê話。
耶利米書 7 9| Lín偷the̍h、thâi人、姦淫，lām-sám chiù-chōa，ǹg Pa-le̍k燒香，亦thàn lín平素所m̄-bat別號ê上帝，
耶利米書 7 10| koh來khiā tī我ê面前，tī chit間用我ê名來稱呼ê厝，講，阮得tio̍h救lah；án-ni，是beh hō͘ lín去行chiah-ê可惡ê事mah？
耶利米書 7 11| Chit間用我ê名來稱呼ê厝，lín看做賊siū mah？耶和華講，看ah，我，我已經看見lah。
耶利米書 7 12| Lín taⁿ tio̍h去我tī Sī-lô ê所在，就是我起頭設做求叫我ê名ê位，看我因為我ê百姓以色列ê罪惡，怎樣款待hit所在。
耶利米書 7 13| 耶和華講，Taⁿ因為lín行chiah-ê一切ê事，我有對lín講，亦是早早起來講，但是lín m̄聽；我koh叫lín，但是lín m̄應；
耶利米書 7 14| 所以我beh款待lín所óa靠chit間用我ê名稱呼ê厝，以及我所賞賜lín kap lín ê列祖ê地，親像我早款待Sī-lô一樣。
耶利米書 7 15| 我也beh趕lín離開我ê面前，親像我bat趕lín ê眾兄弟，Í-hoat-liân一切ê後裔。
耶利米書 7 16| 所以你莫得為tio̍h chit-ê百姓祈禱，莫得為tio̍h in出聲祈求，亦莫得替in求我；因為我無beh聽你。
耶利米書 7 17| In tī猶大chiah-ê城中，kap耶路撒冷ê街路所行ê，你無看見mah？
耶利米書 7 18| kiáⁿ兒拾柴，老父hiâⁿ火，婦人人chhiau麵做餅，獻hō͘ 天后；koh tùi別號ê上帝灌奠；beh激我受氣。
耶利米書 7 19| 耶和華講，In kiám是激我受氣？kiám m̄是激in家己，致到in ê面見笑mah？
耶利米書 7 20| 所以主耶和華án-ni講，看ah，我beh將我ê受氣，我ê痛恨，piàⁿ tī chit所在；就是piàⁿ tī人，kap cheng-siⁿ，以及田野ê樹木，kap土地ê出產；親像火to̍h bōe hoa。
耶利米書 7 21| 萬軍ê耶和華以色列ê上帝án-ni講，Tio̍h將lín ê燒祭參加tī lín chiah-ê祭，來食肉。
耶利米書 7 22| 因為我chhōa lín ê列祖出埃及ê日，論到燒祭kap chiah-ê祭，我bē-bat對in講起來命令in。
耶利米書 7 23| 我獨獨吩咐in chit一項，講，Lín tio̍h聽thàn我ê聲，我就beh做lín ê上帝，lín亦beh做我ê百姓；koh行我lóng總命令lín ê路，就thang得tio̍h福氣。
耶利米書 7 24| 總是in m̄聽thàn，亦m̄俯耳孔；竟然照in ê計謀，kap剛硬ê pháiⁿ心，退後無進前。
耶利米書 7 25| Tùi lín ê列祖出埃及ê日到今á日，我差我ê眾奴僕先知到lín hia；koh ta̍k日早早起來差in。
耶利米書 7 26| In iáu-kú m̄聽我，亦m̄俯耳孔；反tńg硬in ê頷頸；in行pháiⁿ比in ê列祖khah傷重。
耶利米書 7 27| 你tio̍h將chiah-ê一切ê話kā in講；總是in無beh聽你；你叫in，in亦無beh應你。
耶利米書 7 28| 你tio̍h對in講，這就是m̄聽thàn耶和華in ê上帝ê聲，無受教督ê國民；誠實無去，tùi in ê嘴絕斷。
耶利米書 7 29| 耶路撒冷ah，tio̍h剃你ê頭毛hiat-ka̍k；tī光khō-khō高ê所在唱哀傷ê歌；因為耶和華棄sak離開伊所受氣ê世代。
耶利米書 7 30| 耶和華講，猶大ê百姓行我所看做pháiⁿ ê事；將可惡ê物chhāi tī用我ê名稱呼ê厝，phah lâ-sâm伊。
耶利米書 7 31| In tī Piān-him-lùn ê山谷，起Tô-hui-te̍k山頭ê壇；thang tī火中燒in ê kiáⁿ，cha-bó͘-kiáⁿ；這m̄是我所吩咐ê，亦m̄是我ê心所想ê。
耶利米書 7 32| 耶和華講，因為日子beh到，chit-ê地方無koh稱做Tô-hui-te̍k，kap Piān-him-lùn ê山谷；是beh稱做thâi人ê山谷；因為beh tī Tô-hui-te̍k埋葬死人，到無chhun所在。
耶利米書 7 33| Koh chit-ê百姓ê身屍，beh hō͘空中ê飛鳥，kap地上ê野獸，做食物；無人趕伊。
耶利米書 7 34| Hit時，tī猶大chiah-ê城kap耶路撒冷ê街市，我beh hō͘歡喜ê聲，快樂ê聲，新kiáⁿ婿ê聲，新娘ê聲，lóng總soah；因為chit-ê地lóng beh變做拋荒。
耶利米書 8 1| 耶和華講，當hit時，人beh將猶大列王ê骨骸，貴族ê骨骸，祭司ê骨骸，先知ê骨骸，耶路撒冷khiā起ê百姓ê骨骸，lóng tùi墓中the̍h出來，
耶利米書 8 2| 排tī日、月，kap天上ê下面；就是in平素所意愛，所服事，所順thàn，所chhē求，所跪拜ê；chiah-ê骨骸無koh收拾，無koh埋葬；beh tī地面上成做糞埽。
耶利米書 8 3| Koh chit-ê pháiⁿ族所chhun-ê，就是tī我趕in到hia所chhun-ê，in lóng beh揀死，m̄揀活；這是萬軍ê耶和華講ê。
耶利米書 8 4| 你tio̍h對in講，耶和華án-ni講，人跋倒，無koh peh起來mah？人oat去，無koh oat來mah？
耶利米書 8 5| Án-ni chit-ê耶路撒冷ê百姓ê悖逆，啥事久長悖逆ah？in固執in ê詭詐，m̄肯回頭。
耶利米書 8 6| 我留心聽，總是in無講正直ê話，無人反悔in pháiⁿ ê所行，講，我做ê是甚麼？in ta̍k人轉tńg行家己ê路，親像馬跑入戰場。
耶利米書 8 7| 空中ê鶴知伊定tio̍h ê期；ka-chui燕á kap海雁，lóng守in來ê時；獨獨我ê百姓m̄知耶和華ê法律。
耶利米書 8 8| Lín怎樣講，阮是智慧ê人，耶和華ê律法tī阮中間？看ah，經學士舞弄筆墨，hō͘伊變做假。
耶利米書 8 9| 智慧ê人見笑、驚惶、受掠；看ah，in放sak耶和華ê話，in ê心內iáu有甚麼智慧ah？
耶利米書 8 10| 所以我beh將in ê bó͘ hō͘別人，將in ê田園hō͘別人承接做業；因為in tùi第一細到第一大ê，lóng一味貪心；tùi先知到祭司lóng行奸詐。
耶利米書 8 11| In chhìn-chhìn chhái-chhái醫治我ê百姓ê傷，講，平安lah，平安lah；其實無平安。
耶利米書 8 12| In行可惡ê事，知見笑mah？無，in lóng無見笑，亦bōe 紅面；因為án-ni，in beh跋倒tī跋倒ê人ê中間；in受辦ê時beh顛倒；這是耶和華講ê。
耶利米書 8 13| 耶和華講，我beh一盡滅in；葡萄樹beh無葡萄；無花果樹beh無無花果；葉亦beh枯焦；我所hō͘ in ê，lóng beh無去。
耶利米書 8 14| 咱啥事靜靜坐ah？lín tio̍h聚集，就咱thang入chiah-ê堅固ê城；tī-hia恬恬；因為咱ê上帝耶和華hō͘咱恬恬；koh將苦ê水hō͘咱lim；lóng是因為咱得罪耶和華。
耶利米書 8 15| 咱ǹg望平安，亦無有好處；ǹg望有醫好ê時期，反tńg有驚惶。
耶利米書 8 16| 聽見tùi Tàn hia對敵ê馬phn̄g-phn̄g哮；in ê勇ê馬ki-ki哮，全地就lóng振動；因為in來吞滅chit-ê地，以及hit內面所有ê；吞滅chit-ê城，kap其中khiā起ê百姓。
耶利米書 8 17| Lín看，我beh差蛇，毒蛇，到lín中間，lín驅無法得ê，in beh咬lín；這是耶和華講ê。
耶利米書 8 18| 我有憂悶，情願能得安慰；我ê心暈去。
耶利米書 8 19| 看ah，我ê百姓哀傷ê聲，tùi遠遠ê所在來，講，耶和華無tī錫安mah？伊ê王無tī hit內面mah？In啥事用雕刻ê偶像，kap外邦虛假ê，來激我ê受氣ah？
耶利米書 8 20| 收成ê時已經過，夏天ê日已經盡；阮iáu無得tio̍h救。
耶利米書 8 21| 因為我ê百姓ê毀傷，我亦受毀傷；我盡在哀傷，驚惶擒tiâu我。
耶利米書 8 22| Tī Ki-lia̍t kiám無乳香？tī-hia kiám無醫生？我ê百姓怎樣bōe得tio̍h醫好？
耶利米書 9 1| 願我ê頭殼做水泉，我ê目睭做目屎ê源頭；我thang為我ê百姓中受thâi ê人，日暝啼哭。
耶利米書 9 2| 願我tī曠野有出外人歇暝ê所在，我就thang棄sak我ê百姓來離開in；因為in lóng是行姦淫ê，是行詭詐ê黨類。
耶利米書 9 3| In捲彎in ê舌親像弓來講白賊；in tī國內加添勢力，m̄是為tio̍h真實；就是pháiⁿ了koh pháiⁿ，也m̄-bat我；這是耶和華講ê。
耶利米書 9 4| Lín ta̍k人tio̍h持防伊ê厝邊，lóng m̄-thang信靠兄弟；因為兄弟一盡相瞞騙；厝邊lóng四界行，譭謗人。
耶利米書 9 5| In ta̍k人欺騙厝邊；m̄願講真實；in教示in ê舌講白賊；tio̍h磨做pháiⁿ。
耶利米書 9 6| 你khiā起tī詭詐中；in因為詭詐m̄肯認bat我；這是耶和華講ê。
耶利米書 9 7| 所以萬軍ê耶和華án-ni講，看ah，我beh將in熔化來鍛鍊in；若無，我因為我ê百姓beh怎樣做ah？
耶利米書 9 8| In ê舌是害死人ê箭；是講詭詐；人人對伊ê厝邊嘴講平安，心內teh siàu想伊。
耶利米書 9 9| 耶和華講，我kiám無因為chiah-ê事來辦in mah？我ê心kiám無beh對chit號ê國民來報仇mah？
耶利米書 9 10| 我beh為tio̍h山嶺啼哭悲哀，為tio̍h曠野ê草場出聲哀哮；因為in已經燒lio去，甚至無人經過；人也無聽見cheng-siⁿ ê聲；空中ê飛鳥kap地上ê野獸lóng走了去。
耶利米書 9 11| 我beh hō͘耶路撒冷變做土堆，做野狗 khiā起ê所在；也beh hō͘猶大chiah-ê城拋荒，無人khiā起。
耶利米書 9 12| Chī-chūi是智慧ê人thang明白chit-ê ah？耶和華ê嘴對是誰講，hō͘伊thang傳報ah？chit-ê地啥事滅無，燒毀親像曠野，甚至無人經過ah？
耶利米書 9 13| 耶和華講，因為in有棄sak我所設tī in ê面前ê律法，無聽我ê聲，也無行伊；
耶利米書 9 14| 獨獨照in ê心ê剛硬來行，koh thàn chiah-ê Pa-le̍k，就是in ê列祖所教示ê；
耶利米書 9 15| 所以萬軍ê耶和華，以色列ê上帝，án-ni講，看ah，我beh將茵籐 hō͘ chit-ê百姓食，koh將苦ê水hō͘ in lim。
耶利米書 9 16| 我也beh四散in tī列邦中，就是in kap in ê列祖m̄-bat ê邦國；也beh hō͘刀劍追jip in，到我一盡剿滅in。
耶利米書 9 17| 萬軍ê耶和華án-ni講，Tio̍h致意想，叫hiah-ê替人哭ê婦人人來，也差人去chhē hiah-ê gâu ê婦人人，hō͘ in來；
耶利米書 9 18| in tio̍h緊緊來，為咱出聲哮，hō͘咱目屎直直流，hō͘咱ê目睭皮chhèng出水。
耶利米書 9 19| 因為聽見哀傷ê聲tùi錫安出，講，咱怎樣衰敗！大大見笑，因為咱離開土地，因為人有拆毀咱ê厝宅。
耶利米書 9 20| Lín chiah-ê婦人人ah，tio̍h聽耶和華ê話，耳孔tio̍h聽受伊ê嘴所講ê話，tio̍h教示lín ê cha-bó͘-kiáⁿ啼哭，ta̍k-ê tio̍h教示in ê厝邊唱哀歌。
耶利米書 9 21| 因為死無上來咱ê窗á門，入咱ê宮殿；tùi外面剿滅hiah-ê gín-ná，tùi街路剿滅hiah-ê少年人。
耶利米書 9 22| 你tio̍h kā in講，耶和華án-ni講，人ê身屍beh親像糞埽，hiat tī郊野；koh親像收割ê人ka-chiah後所ka-la̍uh一把á ê稻á，無人拾伊。
耶利米書 9 23| 耶和華án-ni講，智慧ê人，莫得因為伊ê智慧來誇口；勇猛ê人，莫得因為伊ê勇猛來誇口；好額ê人，莫得因為伊ê好額來誇口。
耶利米書 9 24| 見若ài誇口ê，tio̍h因為chit-ê來誇口，就是伊bat我，知我是耶和華，行慈愛、公平、公義tī地裡ê；因為我掠chiah-ê做歡喜；這是耶和華講ê。
耶利米書 9 25| 耶和華講，看ah，日子beh到，我beh刑罰一切受割禮ê，無受割禮ê；
耶利米書 9 26| 就是埃及、猶大、Í-tong、A-bûn族、Mô͘-ap人；kap一切khiā起曠野剃鬢邊ê；因為列國lóng無受割禮；以色列人ê心亦無受割禮。
耶利米書 10 1| 以色列家ah，tio̍h聽耶和華對lín所講ê話。
耶利米書 10 2| 耶和華án-ni講，Lín m̄-thang學列國ê所行；亦m̄-thang為tio̍h天ê兆頭來驚惶；因為列國為tio̍h這來驚惶。
耶利米書 10 3| 眾百姓ê風俗是空虛；in tī樹林內剉一叢樹，師傅ê手用斧頭造成ê。
耶利米書 10 4| In用金用銀鑲伊，用釘kap槌á釘tiâu，hō͘伊無搖動。
耶利米書 10 5| 伊親像chhia圓ê柱，bōe講話；tio̍h人扛，因為伊bōe行；lín莫得驚伊；因為in bōe降災厄，亦無權thang降福氣。
耶利米書 10 6| 耶和華ah，無甚麼能比並得你；獨獨你最大；你ê名大koh有能力。
耶利米書 10 7| 萬百姓ê王ah，是誰 m̄-tio̍h驚畏你，這是合tī你；因為tī列國智慧ê人ê中間，雖然有高位ê，亦bōe比得你。
耶利米書 10 8| In lóng是愚蠢無知；偶像ê教示，不過是柴nā-tiāⁿ。
耶利米書 10 9| 有銀phah kui片，tùi Tha-si帶來ê；亦有tùi O͘-hoat來ê金；lóng是師傅kap銀匠ê手做ê；koh有藍色紫色ê料做衫，lóng是奇巧ê師傅做ê。
耶利米書 10 10| 獨獨耶和華是真ê上帝，伊是活ê上帝，是永遠ê王；伊一下受氣，地就振動；伊一下痛恨，列國lóng擋bōe-tiâu。
耶利米書 10 11| Lín tio̍h kā in án-ni講，Hiah-ê m̄是創造天地ê上帝 lóng beh tùi地上kap天下滅無去。
耶利米書 10 12| 耶和華用能力創造地；用智慧建立世界；用聰明展開chiah-ê天。
耶利米書 10 13| 伊一下出聲，空中就有chōe-chōe水激動；伊hō͘雲霧tùi地極chhèng起來；伊為tio̍h雨創造sih-nà；伊hō͘風tùi伊ê府庫出來。
耶利米書 10 14| Ta̍k人lóng愚蠢無智識；ta̍k ê銀匠lóng為tio̍h伊雕刻ê偶像來見笑；因為伊所鑄ê偶像是假ê，亦無活氣tī伊ê內面。
耶利米書 10 15| lóng是空空ê；是迷惑人ê所做；到辨理in ê時，的確受除滅。
耶利米書 10 16| 雅各ê份額無親像chiah-ê；因為伊是創造萬物ê主；以色列亦是伊產業ê支派；萬軍ê耶和華是伊ê名。
耶利米書 10 17| 你khiā起受圍ê城ê，tio̍h tùi地裡收拾你ê物件。
耶利米書 10 18| 因為耶和華án-ni講，看ah，我chit時beh將chit所在khiā起ê百姓hìⁿ出去；koh beh困苦in，hō͘ in曉悟。
耶利米書 10 19| 我有災厄ah，因為我受毀傷，我ê傷真傷重；總是我講，這是我ê痛苦，的確tio̍h忍受。
耶利米書 10 20| 我ê布棚毀壞，我ê索lóng斷；我ê kiáⁿ兒離開我出去，taⁿ lóng無lah；無人koh搭我ê布棚，掛我ê帳幅。
耶利米書 10 21| 因為牧者lóng愚蠢，無chhē求耶和華；所以bōe得tio̍h興通，in ê羊群亦lóng四散。
耶利米書 10 22| 有風聲，看ah，來lah；有大擾亂tùi北方出來，beh hō͘猶大chiah-ê城拋荒，做野狗 khiā起ê所在。
耶利米書 10 23| 耶和華ah，我知人ê路，m̄是tùi家己；行路ê人亦bōe主意家己ê腳步。
耶利米書 10 24| 耶和華ah，你責備我，tio̍h從寬；m̄-thang tī你ê受氣中責備我；驚了hō͘我歸tī無去。
耶利米書 10 25| 願你piàⁿ出你ê受氣tī m̄-bat你ê列國ê頂面，以及無求叫你ê名ê ta̍k族；因為in吞食雅各，吞伊，滅伊，hō͘伊khiā起ê所在拋荒。
耶利米書 11 1| 有話tùi耶和華臨到耶利米，講，
耶利米書 11 2| Lín tio̍h聽chit-ê約ê話，kā猶大人kap耶路撒冷khiā起ê百姓講。
耶利米書 11 3| 你對in講，耶和華以色列ê上帝án-ni講，無聽thàn chit-ê約ê話ê人，tio̍h受咒詛。
耶利米書 11 4| Chit-ê約是我chhōa lín ê列祖出埃及地，脫離鑄鐵ê爐，hit日所吩咐in-ê，講，Lín tio̍h聽thàn我ê話，照我一切所吩咐ê去行；án-ni lín就做我ê百姓，我亦做lín ê上帝。
耶利米書 11 5| Hō͘我thang堅固對lín ê列祖所chiù ê chōa；賞賜in流奶kap蜜ê地；tú-tú親像今á日一樣；我就應講，耶和華ah，A-bēng。
耶利米書 11 6| 耶和華對我講，你tio̍h傳chiah-ê話tī猶大chiah-ê城，kap耶路撒冷ê街市，講，Lín tio̍h聽chit-ê約ê話，來行伊。
耶利米書 11 7| 因為tùi我chhōa lín列祖出埃及hit一日，到今á日，我切切警戒in，就是早早起來警戒in，講，Lín tio̍h聽thàn我ê話。
耶利米書 11 8| 總是in m̄聽thàn，m̄俯耳孔；竟然ta̍k-ê照家己pháiⁿ心ê剛硬去行；所以我hō͘ chit-ê約一切咒詛ê話臨到in ê身上；chit-ê約是我吩咐in tio̍h行ê，總是in無行。
耶利米書 11 9| 耶和華對我講，Tī猶大人kap耶路撒冷人ê中間有謀叛ê事。
耶利米書 11 10| In oa̍t-tńg行in ê列祖ê pháiⁿ，in ê列祖m̄肯聽我ê話；in就thàn別號ê上帝來服事伊；以色列家kap猶大家違背我kap in ê列祖所立ê約。
耶利米書 11 11| 所以耶和華án-ni講，看ah，我beh hō͘災厄臨到in，就是in所bōe逃脫ê；in beh對我哀求，我m̄聽in。
耶利米書 11 12| Hit時猶大chiah-ê城ê人，kap耶路撒冷khiā起ê百姓，beh去哀求in所燒香來服事hiah-ê上帝；總是tú-tio̍h患難ê時，chiah-ê上帝 lóng bōe能拯救in。
耶利米書 11 13| 猶大ah，你ê上帝 ê數額，kap你ê城ê數額平平；你也為tio̍h thang見笑ê物來起壇，照耶路撒冷chiah-ê街路ê數額；hiah-ê壇就是燒香tī Pa-le̍k-ê。
耶利米書 11 14| 所以你莫得為tio̍h chit-ê百姓祈禱，莫得為tio̍h in出聲祈求，因為in tú-tio̍h患難哀求我ê時，我無beh聽in。
耶利米書 11 15| 我所疼ê，你已經行pháiⁿ，你tī我ê厝beh啥事？hē願，獻肉，kiám會除去你ê罪惡，hō͘你歡喜？
耶利米書 11 16| 耶和華bat稱你ê名做青翠ê橄欖樹，好看，亦結好果子；taⁿ伊用hōa-hōa嚷ê聲，起火tī伊ê頂面，枝椏亦受at折。
耶利米書 11 17| 萬軍ê耶和華，早栽培你ê，taⁿ命令災厄攻擊你；是因為以色列kap猶大家行pháiⁿ，ǹg Pa-le̍k燒香，惹我ê受氣；家己做，家己受。
耶利米書 11 18| 耶和華指點我，我chiah知；hit時你將in所行ê報我看。
耶利米書 11 19| 總是我親像純良ê羊á，牽到受thâi ê地；我並m̄知in設計謀beh害我，講，咱將樹kap果子lóng kā伊滅去，將伊tùi活人ê地剪除去；hō͘伊ê名無koh hō͘人記念。
耶利米書 11 20| 萬軍ê耶和華ah，你是照公義判斷，鑑察人ê心腹腎腸ê；求你hō͘我看你tùi in報仇，因為我將我ê案件稟明tī你。
耶利米書 11 21| 所以耶和華論到siàu想你ê性命ê A-ná-tu̍t人án-ni講，In講，你莫得奉耶和華ê名來讖語；免得你死tī阮ê手頭。
耶利米書 11 22| 所以萬軍ê耶和華án-ni講，看ah，我beh刑罰in；少年人beh hō͘刀thâi死；in ê kiáⁿ cha-bó͘-kiáⁿ beh因為飢荒來死；hō͘ in無chhun一個；
耶利米書 11 23| 因為辨理in ê年，我beh降災厄tī A-ná-tu̍t人。
耶利米書 12 1| 耶和華ah，我kap你辯論ê時，你是公義；總是我iáu ài kap你理論；pháiⁿ人ê路為何興通？大行詭詐ê為何得tio̍h平安？
耶利米書 12 2| 你栽培in，in亦釘根，大叢koh結果子；照in ê嘴講，你是近；照in ê心想，你是遠。
耶利米書 12 3| 耶和華ah，你知我，你看見我，試驗我ǹg你ê心；求你將in拖出來，親像beh thâi ê羊；分別伊來thèng候thâi ê日。
耶利米書 12 4| Chit-ê地悲哀，thong國ê草菜枯焦，beh到tī時ah？為tio̍h khiā起hia ê百姓ê pháiⁿ，cheng-siⁿ飛鳥lóng滅無；因為in講，伊無看見阮ê結局。
耶利米書 12 5| 耶和華講，你kap步行ê人相kap走，尚且厭倦；thái-ōe kap馬鬥跑ah？你tī平安ê地，雖然安穩，tī約旦河邊ê樹林beh àn怎樣？
耶利米書 12 6| 因為連你ê兄弟，連你ê老父ê家，lóng用奸詐款待你；in亦tī你ê後面大聲叫；雖然對你講好話，你亦莫得信in。
耶利米書 12 7| 我離開我ê厝，放sak我ê產業；將我ê心所疼ê，交tī伊ê對敵ê手。
耶利米書 12 8| 我ê產業tùi我親像樹林內ê獅；伊出聲攻擊我，因為án-ni我怨恨伊。
耶利米書 12 9| 我ê產業對我kiám親像斑點ê鷹鳥mah？hiah-ê鷹鳥kiám tī伊ê四圍攻擊伊mah？lín tio̍h去聚集田野ê百獸，hō͘伊來吞食伊。
耶利米書 12 10| Chōe-chōe牧者毀壞我ê葡萄園，thún踏我ê份額；hō͘我好好ê份額變做拋荒ê曠野。
耶利米書 12 11| In hō͘地拋荒，地已經拋荒，就對我悲哀；全地拋荒，因為無人掛意。
耶利米書 12 12| 殘害ê到曠野中一切光khō-khō高ê所在；耶和華ê刀，tùi地ê chit-pêng到地ê hit-pêng，一盡剿滅；見有血氣ê，lóng無平安。
耶利米書 12 13| In種麥，收成刺phè；勞苦亦lóng無利益；因為耶和華ê大受氣，in beh為tio̍h in ê土產來見笑。
耶利米書 12 14| 論到一切pháiⁿ厝邊，就是害tio̍h我所hō͘我ê百姓以色列承接ê產業ê，耶和華有án-ni講，看ah，我beh將in拔出in ê地；koh beh將猶大家tùi in中間拔出來。
耶利米書 12 15| 我拔出in以後，我beh 倒tńg來憐憫in；chhōa in倒來，ta̍k人歸伊ê本業，ta̍k人歸伊ê本所在。
耶利米書 12 16| In若肯慇勤學習我ê百姓ê道路，kí我ê名chiù-chōa，講，耶和華是活ê，親像in前教示我ê百姓kí Pa-le̍k來chiù-chōa一樣，in就beh得tio̍h建立tī我ê百姓ê中間。
耶利米書 12 17| In若m̄聽，就我beh拔出chit國，拔出來滅伊；這是耶和華講ê。
耶利米書 13 1| 耶和華對我án-ni講，你tio̍h去買一條麻布ê帶來hâ腰；m̄-thang hē tī水裡。
耶利米書 13 2| 我就照耶和華ê話，買一條帶hâ腰。
耶利米書 13 3| 耶和華ê話第二pái臨到我講，
耶利米書 13 4| Tio̍h the̍h你所買ê帶，就是你腰裡ê帶，起來去Pek-la̍h，tī-hia khǹg伊tī石磐孔。
耶利米書 13 5| 我就去，khǹg伊tī Pek-la̍h，照耶和華所吩咐我ê。
耶利米書 13 6| 過chōe-chōe日，耶和華對我講，你起來，去Pek-la̍h，將我吩咐你khǹg tī-hia ê腰帶the̍h來。
耶利米書 13 7| 我就去Pek-la̍h來掘，tùi我所khǹg ê所在the̍h hit條帶；看ah，hit條帶已經pháiⁿ去，lóng無路用。
耶利米書 13 8| 耶和華ê話臨到我講，
耶利米書 13 9| 耶和華án-ni講，我beh照án-ni敗壞猶大ê驕傲，kap耶路撒冷ê大驕傲。
耶利米書 13 10| Chit-ê pháiⁿ ê百姓m̄肯聽我ê話，照in ê心ê剛硬去行；koh thàn別號ê上帝，服事伊，跪拜伊；in beh親像chit條無路用ê帶。
耶利米書 13 11| 耶和華講，腰帶怎樣連tī人ê腰，我有hō͘以色列全家，kap猶大全家，連tī我，亦是án-ni；beh hō͘ in做我ê百姓，做我ê名聲，做我ê o-ló，做我ê榮光；總是in m̄肯聽。
耶利米書 13 12| 你tio̍h koh對in講chit-ê話，以色列ê上帝耶和華án-ni講，Ta̍k ê甕beh貯酒滿滿；in beh對你講，阮kiám m̄知ta̍k ê甕beh貯酒滿滿mah？
耶利米書 13 13| 你就tio̍h對in講，耶和華án-ni講，看ah，我beh hō͘ chit所在一切khiā起ê百姓，就是坐大衛寶座ê列王，kap祭司、先知，以及耶路撒冷一切khiā起ê百姓，lóng大大酒醉。
耶利米書 13 14| 耶和華講，我beh hō͘ in大家相kha̍p；就是父kap kiáⁿ相kha̍p；我無beh可憐，無beh疼惜，無beh憐憫，來m̄滅伊。
耶利米書 13 15| Lín tio̍h聽，tio̍h俯耳孔；莫得驕傲，因為耶和華已經講伊。
耶利米書 13 16| 烏暗未到，lín ê腳未tio̍h-tak tī烏暗ê山，所ǹg望ê光iáu未變做死無ê蔭影，烏烏暗暗ê事先，lín tio̍h歸榮光lín ê上帝耶和華。
耶利米書 13 17| Lín若m̄聽chit-ê話，就我ê心beh因為lín ê驕傲，tī隱密ê所在啼哭；我ê目睭beh目屎chhē-chhē倒；因為耶和華ê羊群受掠。
耶利米書 13 18| 你tio̍h tùi君王kap太后講，Lín tio̍h謙卑，坐tī下面；因為lín榮光ê冕旒tùi lín ê頭殼lak落去。
耶利米書 13 19| 南方chiah-ê城lóng關，無人開；猶大全族受掠；koh掠到了了。
耶利米書 13 20| Lín tio̍h kia̍h目看，tùi北方來ê人；前所hō͘你ê羊群，就是你súi ê羊群，taⁿ tī toh-lo̍h ah？
耶利米書 13 21| 你平素所親密ê朋友，設使伊設立in做頭來管轄你，你iáu有甚麼話thang講？痛苦kiám無擒tiâu你，親像生kiáⁿ ê婦人人？
耶利米書 13 22| 你若心內講，這一切ê事為何到tī我leh？是因為你ê罪過真重，所以你露體赤腳。
耶利米書 13 23| Kó͘-si̍t ê人會變換皮膚，豹會變換斑點mah？若會，就lín chiah-ê慣練行pháiⁿ-ê，會行好。
耶利米書 13 24| 所以我beh phah散in，親像草幼hō͘曠野ê風吹去一樣。
耶利米書 13 25| 耶和華講，這是你所應該tú-tio̍h-ê；是我量hō͘你ê份額；因為你bōe記得我，去óa靠虛假。
耶利米書 13 26| 所以我beh掀起你ê裙，罩tī你ê面；你ê見笑就露出。
耶利米書 13 27| 你hiah-ê可惡ê事，就是tī山裡田裡行姦淫，出ki-ki哮ê聲，娼妓款ê淫亂，我lóng看見lah。耶路撒冷ah，你有災厄；你m̄肯清氣，beh到tī時ah？
耶利米書 14 1| 論到炕旱ê事，耶和華ê話臨到耶利米。
耶利米書 14 2| 猶大悲哀，城門衰敗，人穿烏衫坐tī土腳；耶路撒冷悲哀ê聲透到頂面。
耶利米書 14 3| In ê 世家差gín-ná工去chhiūⁿ水；in到井裡，chhē無水；就帶空ê器具tò來；見笑，漏氣，罩頭殼。
耶利米書 14 4| 作田人見笑，罩頭殼；是因為無落雨，土地pit裂。
耶利米書 14 5| 田野ê鹿母生kiáⁿ，就放hiat-ka̍k；因為無草。
耶利米書 14 6| 野驢khiā tī光khō-khō高ê所在，喘氣親像野狗；因為無草，目睭失明。
耶利米書 14 7| 耶和華ah，阮ê罪過雖然做干證告阮；iáu-kú求你為tio̍h你ê名來做tāi-chì；阮ta̍uh-ta̍uh悖逆，得罪你。
耶利米書 14 8| 以色列所ǹg望ê，tī患難中做救主ê ah，你啥事tī chit所在親像寄腳ê，koh親像過路人oa̍t來歇過暝ah？
耶利米書 14 9| 你啥事親像gông-ngia̍h ê人，親像bōe能救人ê勇士ah？耶和華ah，你猶原tī阮中間；阮亦稱做屬你ê名ê人；m̄-thang放sak阮。
耶利米書 14 10| 耶和華對chit-ê百姓án-ni講，In ài放蕩，無約束in ê腳；所以耶和華m̄接納in，taⁿ beh記得in ê罪過，辦in ê罪惡。
耶利米書 14 11| 耶和華koh對我講，莫得為tio̍h chit-ê百姓祈禱，求福氣。
耶利米書 14 12| In禁食ê時，我m̄聽in ê求叫；in獻燒祭kap禮物，我亦m̄接納。我反tńg beh用刀劍，用飢荒，用瘟疫來滅in。
耶利米書 14 13| 我就講，害ah，主耶和華ah，看ah，hiah-ê先知對in講，Lín bōe看見刀劍，亦bōe tú-tio̍h飢荒；耶和華beh tī chit-ê地方賞賜lín久長ê平安。
耶利米書 14 14| 耶和華對我講，hiah-ê先知託我ê名傳白賊；我無差in，無吩咐in，亦無對in講；in傳hō͘ lín-ê，是虛假ê啟示，kap占卜，kap無影ê事，以及in ê心ê詭詐。
耶利米書 14 15| 所以耶和華án-ni講，論到託我ê名來傳播ê hiah-ê先知，我並無差in，in iáu-kú講，chit-ê地bōe會tú-tio̍h刀劍，飢荒；其實hiah-ê先知beh tùi刀劍飢荒來滅無。
耶利米書 14 16| Koh聽in傳播ê百姓，beh因為飢荒刀劍受hiat-ka̍k tī耶路撒冷ê街路；in kap bó͘ kap kiáⁿ cha-bó͘-kiáⁿ，lóng無人埋葬；我beh將in ê pháiⁿ piàⁿ tī in ê身上。
耶利米書 14 17| 你tio̍h將chit-ê話kā in講，願我ê目屎日暝流無soah；因為我ê百姓tú-tio̍h大毀傷，phah到真thiám。
耶利米書 14 18| 我若出去田裡，就看見有hō͘刀thâi-ê；我若入城，就看見有tùi飢荒來破病ê；先知kap祭司tī國內四界行，亦lóng bōe曉得。
耶利米書 14 19| 你一盡棄sak猶大mah？你ê心厭惡錫安mah？啥事phah阮，亦無thang得tio̍h醫好？阮ǹg望平安，亦無有福氣；ǹg望醫治ê機會，無phah算tú-tio̍h驚惶。
耶利米書 14 20| 耶和華ah，阮認家己ê罪惡，kap阮ê列祖ê罪過；因為阮得罪你。
耶利米書 14 21| 求你因為你ê名ê緣故，莫得厭惡阮；莫得凌辱你榮光ê寶座；求你追念，莫得背你kap阮所立ê約。
耶利米書 14 22| 外邦無影跡ê神明，有一個會落雨mah？天會家己落大雨mah？耶和華阮ê上帝ah，會án-ni-ê，kiám m̄是你mah？所以阮猶原beh thèng候你；因為這lóng是你所做ê。
耶利米書 15 1| 耶和華對我講，雖然有摩西kap撒母耳khiā tī我ê面前，替in求，我ê心亦無眷顧chit-ê百姓；tio̍h趕in離開我ê面前，hō͘ in出去。
耶利米書 15 2| In若對你講，阮tio̍h出去toh-lo̍h？你tio̍h kā in講，耶和華án-ni講，該死ê tio̍h死；該hō͘刀thâi-ê，tio̍h hō͘刀thâi；該tú-tio̍h飢荒ê，tio̍h tú-tio̍h飢荒；該hō͘人掠ê，tio̍h hō͘人掠。
耶利米書 15 3| 耶和華koh講，我tiau-chhoân四項來辦in；就是刀來thâi-in，狗來拖in，空中ê鳥，地上ê野獸，食來滅in。
耶利米書 15 4| Koh beh hō͘ in 流落tī天下萬國中；lóng是因為猶大王Hi-se-ka ê kiáⁿ Má-ná-se tī耶路撒冷所行ê事。
耶利米書 15 5| 耶路撒冷ah，是誰可憐你ah？是誰為你悲傷ah？是誰 oa̍t-tńg身問你平安無？
耶利米書 15 6| 耶和華講，你棄絕我，oa̍t-tńg身退後；因為án-ni，我伸手攻擊你，毀壞你；我憐憫你到厭。
耶利米書 15 7| 我tī境內ta̍k ê城門口，用簸箕簸in；我絕in ê後嗣，我滅我ê百姓，in猶原無oa̍t-tńg離開in ê路。
耶利米書 15 8| In ê寡婦加添tī我ê面前，比海沙khah-chōe；我hō͘殘害ê中晝來，攻擊少年人ê老母；hō͘痛苦驚惶忽然到伊ê身上。
耶利米書 15 9| 生七個kiáⁿ ê婦人人，衰lám氣斷；當頭白日，伊ê日頭忽然落，伊漏氣見笑；所chhun ê百姓，我beh tī in ê對敵ê面前，交hō͘刀劍；這是耶和華講ê。
耶利米書 15 10| 我ê老母ah，我有災厄；因為你生我做一個kap全地相爭辯計較ê人；我平素無用銀借人，來the̍h利息；人亦無用銀借我，來the̍h利息；總是人lóng咒詛我。
耶利米書 15 11| 耶和華講，我真正beh堅固你，hō͘你得tio̍h福氣；災厄苦難臨到ê時，我真正beh hō͘對敵求你。
耶利米書 15 12| 鐵，就是北方ê鐵，kap銅，人kiám會at折伊mah？
耶利米書 15 13| 因為你ê罪惡，我beh tī你ê 四境內hō͘你ê貨財寶物白白hō͘人搶去。
耶利米書 15 14| 我亦beh hō͘對敵帶in到你所m̄-bat ê地；因為我tī受氣中有發出火，beh kā lín燒lio去。
耶利米書 15 15| 耶和華ah，你知，求你記念我，眷顧我，kā我報冤仇tī hiah-ê窘迫我ê；你寬容ê時，m̄-thang掠我去；tio̍h知我為tio̍h你ê緣故受凌辱。
耶利米書 15 16| 萬軍ê上帝耶和華ah，我得tio̍h你ê話就食伊；你ê話tī我是做我心內ê歡喜快樂；因為我是稱做屬你ê名ê。
耶利米書 15 17| 我無坐tī宴樂ê人ê會中，來快樂；我因為你ê感動，家己靜靜坐；因為你用受氣充滿我。
耶利米書 15 18| 我ê痛苦怎樣久長無soah？我ê傷怎樣bōe醫得，醫bōe好ah？你款待我kiám beh親像欺騙ê溪，靠bōe住ê水ah？
耶利米書 15 19| 所以耶和華án-ni講，你若倒tńg來，我就beh hō͘你倒tńg來khiā tī我ê面前；你若tùi下賤ê中間揀寶貴ê出來，你就beh做親像我ê嘴；in的確beh歸向你，總是你m̄-thang歸ǹg in。
耶利米書 15 20| 我beh hō͘你對tī chit-ê百姓成做堅固ê銅牆；in beh攻擊你，總是bōe 贏你，因為我kap你tī-teh，beh拯救你，牽救你；這是耶和華講ê。
耶利米書 15 21| 我beh牽救你脫離pháiⁿ人ê手，救贖你脫離強暴ê人ê手頭。
耶利米書 16 1| 耶和華ê話koh臨到我講，
耶利米書 16 2| 你tī chit所在m̄-thang娶bó͘，生kiáⁿ cha-bó͘-kiáⁿ。
耶利米書 16 3| 因為論到chit所在所生ê kiáⁿ cha-bó͘-kiáⁿ，koh論到chit-ê國內生in ê父母，耶和華án-ni講：
耶利米書 16 4| In beh tú-tio̍h重病來死；無人啼哭；bōe得tio̍h埋葬；beh tī地上親像糞埽；koh beh tùi刀劍，tùi飢荒來滅無；in ê身屍beh hō͘空中ê飛鳥，kap地上ê野獸做食物。
耶利米書 16 5| 耶和華án-ni講，莫得入喪事ê家，莫得去kā伊啼哭，亦莫得為in悲傷；因為我將我ê平安，就是恩典kap憐憫，tùi chit-ê百姓搶去；這是耶和華講ê。
耶利米書 16 6| Tùi大到細，beh死tī chit-ê地方；bōe得tio̍h埋葬；無人為in啼哭，亦無人為in割肉，剃光頭。
耶利米書 16 7| In tú-tio̍h喪事，無人為in peh餅，因為死人來安慰in；in死父死母，亦無人用安慰ê杯hō͘ in lim。
耶利米書 16 8| 你亦m̄-thang入宴樂ê家，kap in坐teh lim食。
耶利米書 16 9| 因為萬軍ê耶和華，以色列ê上帝，án-ni講，Lín iáu活teh ê日，tī lín ê目前，我beh hō͘歡喜ê聲，快樂ê聲，新kiáⁿ婿ê聲，新娘ê聲tī chit所在lóng soah。
耶利米書 16 10| 你將chiah-ê一切ê話指示chit-ê百姓；in對你講，耶和華啥事講，Beh降落chit-ê大災厄攻擊阮ah？阮有甚麼罪過？阮有甚麼罪過，得罪阮ê上帝耶和華ah？
耶利米書 16 11| 你tio̍h kā in講，耶和華講，因為lín ê列祖放sak我，去thàn別號ê上帝，服事in，跪拜in；
耶利米書 16 12| koh放sak我，無守我ê律法；koh lín行pháiⁿ，比lín ê列祖khah-pháiⁿ；看ah，lín ta̍k人thàn pháiⁿ心ê剛硬去行；甚至無聽thàn我。
耶利米書 16 13| 所以我beh趕lín出chit所在，到lín以及lín ê列祖所m̄-bat ê地；tī-hia lín beh日暝服事別號ê上帝；tī-hia我無beh施恩hō͘ lín。
耶利米書 16 14| 耶和華講，看ah，日子beh到，人kí耶和華ê永活來chiù-chōa，無beh講，祂是chhōa以色列ê後裔tùi埃及地上來ê；
耶利米書 16 15| in kí耶和華ê永活來chiù-chōa，是beh講，祂chhōa以色列ê後裔tùi北方ê地，亦tùi見若祂所趕in到ê地上來；koh我beh chhōa in tò來in ê地，就是我前所賞賜in ê列祖ê。
耶利米書 16 16| 耶和華講，看ah，我beh召chōe-chōe掠魚ê來掠in；然後我beh召chōe-chōe phah獵ê，tùi chiah-ê山，chiah-ê山頭，chiah-ê石孔，來phah in。
耶利米書 16 17| 因為我ê目睭teh看in一切ê行做；in無遮蓋tī我ê面前；in ê罪過亦無khǹg密tī我ê目睭前。
耶利米書 16 18| 我beh事先家己報應in ê罪過kap罪惡；因為in用thang厭賤ê ê身屍phah lâ-sâm我ê土地；koh用in可惡ê物充滿我ê產業。
耶利米書 16 19| 耶和華ah，你是我ê氣力，是我ê衛所；tī苦難ê日，是我逃閃ê所在；列國ê人beh tùi地極來你chia，講，有影ah，阮ê列祖所承接ê不過是虛假，其中無有利益ê。
耶利米書 16 20| 人kiám thang為家己造上帝mah？in實在m̄是上帝。
耶利米書 16 21| 看ah，我將只chit-pái hō͘ in知；我beh hō͘ in知我ê手段kap我ê能力；in就beh知我ê名是耶和華。
耶利米書 17 1| 猶大ê罪是用鐵筆，用鑽石筆尾記ê；就是刻tī in ê心ê碑，壇ê角。
耶利米書 17 2| In ê kiáⁿ記念in高山頂，青翠樹邊ê壇，kap偶像。
耶利米書 17 3| 我田裡ê山ah，我beh因為你tī四境內所犯ê罪，將你ê貨物，財寶kap山頭ê壇，lóng hō͘人搶去。
耶利米書 17 4| Koh你為tio̍h本身，beh將我所賞賜ê產業放hē-teh；我亦beh hō͘你tī所m̄-bat ê地服事你ê對敵；因為lín激我受氣ê火，直直to̍h到永遠。
耶利米書 17 5| 耶和華án-ni講，見若óa靠人，用肉體做伊ê手，伊ê心離開耶和華ê，hit號人受咒詛。
耶利米書 17 6| 因為伊beh親像曠野ê杜松；福氣到ê時，伊看bōe-tio̍h；beh tiàm tī沙漠乾燥ê所在，無人khiā起ê鹹地。
耶利米書 17 7| Óa靠耶和華，掠耶和華做伊所óa靠ê hit號人有福氣。
耶利米書 17 8| 伊beh親像水邊所栽ê樹，soan伊ê根tī河邊；炎熱到亦無驚；葉猶原beh青翠；tī乾燥ê年，lóng無掛慮；koh結果子無soah。
耶利米書 17 9| 人ê心比萬物khah詭譎，pháiⁿ到極頭；是誰會知伊ah？
耶利米書 17 10| 我耶和華是鑑察人ê心；試驗人ê臟腑ê；beh照ta̍k人所行ê，kap伊做tāi-chì ê結果，來報應伊。
耶利米書 17 11| 人無照正道得tio̍h錢，親像鷓鴣孵m̄是伊生ê卵；到中年，hit-ê錢lóng beh離開伊，伊ê結局成做愚戇。
耶利米書 17 12| 阮ê聖所是榮光ê寶座；tùi起頭安置tī高ê所在。
耶利米書 17 13| 以色列所ǹg望ê耶和華ah，見若棄sak你ê，lóng beh見笑；見若離開你ê，in ê名beh記tī土裡；因為in棄sak耶和華，活水ê源頭。
耶利米書 17 14| 耶和華ah，求你醫治我，我就得tio̍h醫好；拯救我，我就得tio̍h救；因為你是我所o-ló-ê。
耶利米書 17 15| 看ah，人對我講，耶和華ê話tī toh-lo̍h？taⁿ tio̍h hō͘伊來。
耶利米書 17 16| 論到我，我無緊緊棄sak牧者ê職，m̄ tè你；災厄到ê日，m̄是我所ài；這是你所知，我ê嘴所講ê，lóng tī你ê面前。
耶利米書 17 17| 莫得做hō͘我驚惶ê；當患難ê日。你做我逃閃ê所在。
耶利米書 17 18| Hō͘ hiah-ê窘迫我ê見笑，莫得hō͘我見笑；hō͘ in驚惶，莫得hō͘我驚惶；hō͘災厄ê日臨到in，用加倍ê毀壞來毀壞in。
耶利米書 17 19| 耶和華對我án-ni講，你去khiā tī眾百姓ê門，就是猶大列王tùi-hia入，tùi-hia出ê；koh khiā tī耶路撒冷chiah-ê門。
耶利米書 17 20| 對in講，Lín chiah-ê猶大王，kap猶大眾人，kap耶路撒冷一切khiā起ê百姓，凡若tùi chiah-ê門入ê，lóng tio̍h聽耶和華ê話。
耶利米書 17 21| 耶和華án-ni講，Lín tio̍h家己謹慎，莫得tī安歇日擔擔，也莫得運入耶路撒冷chiah-ê城門。
耶利米書 17 22| 亦莫得tī安歇日tùi家內擔擔出去，無論甚麼工lóng m̄-thang做；獨獨tio̍h掠安歇日做聖日，照我平素吩咐lín ê列祖ê。
耶利米書 17 23| 總是in m̄聽thàn，m̄俯耳孔；就是硬in ê頷頸，致到bōe聽，bōe受教示。
耶利米書 17 24| 耶和華講，Lín若留心聽thàn我，tī安歇日無擔甚麼擔入chit-ê城chiah-ê門；獨獨掠安歇日做聖日，tī hit日lóng無做甚麼工；
耶利米書 17 25| 就有君王、王親，坐大衛ê寶座ê，in kap in ê王親kap猶大人kap耶路撒冷khiā起ê百姓，或是坐車，或是騎馬，入chit-ê城chiah-ê門；koh chit-ê城beh留到永遠。
耶利米書 17 26| 亦beh有人tùi猶大chiah-ê城。Kap耶路撒冷四圍ê所在，tùi便雅憫地，平洋、山地，kap南方ê地來；lóng帶燒祭，ta̍k樣ê祭，素祭，kap乳香，kap謝恩祭，到耶和華ê厝。
耶利米書 17 27| Lín若m̄聽thàn我，m̄掠安歇日做聖日；猶原tī安歇日擔擔入耶路撒冷ta̍k ê門；我beh tī ta̍k ê門起火；chit-ê火亦beh燒毀耶路撒冷ê宮殿，bōe會phah-hoa。
耶利米書 18 1| 耶和華ê話臨到耶利米講，
耶利米書 18 2| 你起來，落去燒磁人ê厝；我tī-hia beh hō͘你聽我ê話。
耶利米書 18 3| 我就落去燒磁人ê厝；tú-tn̄g伊用輪(lûn)teh tńg，做伊ê工。
耶利米書 18 4| 燒磁人用土做ê器具，tī伊ê手若pháiⁿ去，伊就用hit塊土另外做別號ê器具；照燒磁人所看做好ê來做伊。
耶利米書 18 5| 耶和華ê話就臨到我講，
耶利米書 18 6| 耶和華講，以色列家ah，我款待lín kiám bōe能親像chit-ê燒磁人ê所做mah？以色列家ah，土tī燒磁人ê手中怎樣，lín tī我ê手中亦是án-ni。
耶利米書 18 7| 我甚麼時論到一族á是一國講，我beh kā伊拔起來，kā伊拆毀，kā伊毀壞；
耶利米書 18 8| 我所講ê hit一族，若反悔離開伊ê pháiⁿ，我就beh退悔所想beh降hō͘ in ê災厄。
耶利米書 18 9| 我甚麼時論到一族á是一國，講beh建立，beh栽種；
耶利米書 18 10| in若行我看做pháiⁿ ê事，m̄聽thàn我ê話，我就beh退悔我所講beh hō͘ in ê福氣。
耶利米書 18 11| Taⁿ你tio̍h kā猶大人kap khiā起耶路撒冷ê百姓講，耶和華án-ni講，我備辦災厄攻擊lín，亦設計謀攻擊lín；lín ta̍k人tio̍h oa̍t頭，離開伊ê pháiⁿ路，改正 lín ê所行lín ê所做。
耶利米書 18 12| 總是in講，無ǹg望；阮beh照家己ê計謀來行，ta̍k人照伊pháiⁿ心ê剛硬來做。
耶利米書 18 13| 所以耶和華án-ni講，Lín tio̍h去ta̍k國查問看是誰聽見chit號事；以色列ê百姓有行極thang厭惡ê事。
耶利米書 18 14| 黎巴嫩ê雪tùi田野ê石磐kiám會絕斷mah？tùi遠遠ê所在流落ê冷水kiám會乾去mah？
耶利米書 18 15| 因為我ê百姓bōe記得我，ǹg虛假ê神燒香；in hō͘ in tī所行ê路，tī舊ê路觸tio̍h，hō͘ in行偏路，無thūn高ê；
耶利米書 18 16| 致到in ê地做thang gông-ngia̍h，長長hō͘人恥笑；見若tùi-hia過ê beh gông-ngia̍h搖頭。
耶利米書 18 17| 我beh親像用東風tī對敵ê面前趕散in；in tú-tio̍h患難ê日，我beh用ka-chiah ǹg in，無beh用面。
耶利米書 18 18| In就講，來ah，咱來設計謀攻擊耶利米；因為祭司有律法，智慧ê人有計畫，先知有讖語ê話，lóng bōe絕斷。來ah，咱tio̍h用舌抵觸伊，伊ê話lóng m̄免聽伊。
耶利米書 18 19| 耶和華ah，求你致意我，也聽hiah-ê kap我爭辯ê人ê話。
耶利米書 18 20| Kiám thang用pháiⁿ報好mah？因為in開陷坑beh害我ê性命。求你記得我tī你ê面前替in求福氣，hō͘你ê大受氣tùi in oa̍t倒tńg。
耶利米書 18 21| 願你將in ê kiáⁿ兒交hō͘飢荒，將in交hō͘刀劍；hō͘ in ê bó͘無kiáⁿ，做寡婦；hō͘ in ê ta-po͘人hō͘死無所滅，in ê少年人tī戰陣hō͘刀thâi死。
耶利米書 18 22| 你hō͘軍隊忽然臨到in ê時，願tùi in ê厝聽見啼哭ê聲；因為in ku̍t陷坑beh掠我，設羅網beh絆我ê腳。
耶利米書 18 23| 耶和華ah，in beh害我hiah-ê計謀，你lóng知；莫得赦免in ê罪過；亦莫得tùi你ê面前擦消in ê罪惡；tio̍h hō͘ in tī你ê面前跋倒；你受氣ê時，tio̍h辦in。
耶利米書 19 1| 耶和華án-ni講，你去買燒磁人ê磁瓶，koh chhōa百姓ê老大，
耶利米書 19 2| kap祭司中ê老大，出去Piān-him-lùn ê山谷，Hap-jíⁿ-se ê門口hia，宣佈我所吩咐你ê話，
耶利米書 19 3| 講，猶大ê列王kap耶路撒冷khiā起ê百姓ah，tio̍h聽耶和華ê話；萬軍ê耶和華，以色列ê上帝，án-ni講，看ah，我beh hō͘災厄臨到chit-ê地方，凡若聽ê人，in ê耳孔的確抖(tiō)。
耶利米書 19 4| 因為in棄sak我，看chit-ê所在親像外邦；koh tī-chia燒香hō͘別ê上帝，就是in前所m̄-bat-ê；in ê列祖，以及猶大列王，也是án-ni；koh hō͘無罪ê人ê血遍滿chit-ê地方。
耶利米書 19 5| Koh為Pa-le̍k khí山頭ê壇，thang tī火中燒in ê kiáⁿ，做燒祭來獻hō͘ Pa-le̍k。這m̄是我所命令ê，m̄是我所提起ê，亦m̄是我ê心所想ê。
耶利米書 19 6| 耶和華講，因為án-ni，日子beh到，chit-ê地方無koh稱做Tô-hui-te̍k kap Piān-him-lùn ê山谷；反tńg稱做殺戮ê山谷。
耶利米書 19 7| 我beh tī chit-ê地方hō͘猶大kap耶路撒冷ê計謀歸tī空空；亦beh hō͘ in tī對敵ê面前倒tī刀下，kap siàu想in ê性命ê人ê手頭；in ê身屍，我beh hō͘空中ê飛鳥，kap地上ê野獸做食物。
耶利米書 19 8| 我beh hō͘ chit-ê城做thang gông-ngia̍h thang恥笑ê；凡若經過ê人beh因為chit-ê城所tú-tio̍h ê災厄，來gông-ngia̍h恥笑。
耶利米書 19 9| 我beh hō͘ in tī圍困窘迫ê中間，就是對敵kap siàu想in ê性命ê人窘迫in ê時，ta̍k人食in ê kiáⁿ ê肉，cha-bó͘-kiáⁿ ê肉，kap朋友ê肉。
耶利米書 19 10| 講soah，你tio̍h siak破hit-ê 磁瓶，hō͘同行ê人親目看見，
耶利米書 19 11| 續kā in講，萬軍ê耶和華án-ni講，我beh án-ni phah破chit-ê城，kap chit-ê百姓，親像人siak破燒磁人ê磁器，bōe koh補得。Koh人beh tī Tô-hui-te̍k埋葬死人，到無chhun所在。
耶利米書 19 12| 耶和華講，我beh án-ni款待chit-ê所在，kap其中khiā起ê百姓；hō͘ chit-ê城親像Tô-hui-te̍k一樣。
耶利米書 19 13| 耶路撒冷ê厝，kap猶大列王ê厝，已經phah lâ-sâm-ê，lóng beh親像Tô-hui-te̍k，因為tī hiah-ê厝頂，人ǹg天頂ê萬象燒香，ǹg別號ê上帝灌奠。
耶利米書 19 14| 耶利米tùi Tô-hui-te̍k，就是耶和華差伊去傳命令ê地方，tò來；khiā tī耶和華ê厝ê院內，對眾人講，
耶利米書 19 15| 萬軍ê耶和華，以色列ê上帝，án-ni講，看ah，我beh hō͘我所講一切刑罰in ê災厄到chit-ê城，kap lóng總屬伊ê城；因為in硬in ê頷頸，m̄肯聽我ê話。
耶利米書 20 1| 祭司Im-be̍k ê kiáⁿ Pa-si-hō͘-jíⁿ，做管耶和華ê厝ê頭人，
耶利米書 20 2| 聽見耶利米傳chiah-ê話；Pa-si-hō͘-jíⁿ就phah先知耶利米，用柴枷kā伊枷tī便雅憫頂ê門；chit-ê門tī耶和華ê殿內。
耶利米書 20 3| 過日Pa-si-hō͘-jíⁿ開柴枷，tháu放耶利米；耶利米就對伊講，耶和華m̄是叫你ê名做Pa-si-hō͘-jíⁿ；就是叫你Má-ko-jíⁿ-bí-sat-pit。
耶利米書 20 4| 因為耶和華án-ni講，看ah，我beh hō͘你做你本身，kap你眾朋友，驚惶ê原因；in beh倒tī對敵ê刀下，你beh親目看見；我beh將猶大人lóng交tī巴比倫王ê手，伊beh掠in到巴比倫，用刀thâi-in。
耶利米書 20 5| Koh我beh將chit-ê城lóng總ê貨財，kap tio̍h磨所得tio̍h-ê，kap一切ê寶貝，以及猶大hiah-ê王ê寶物，lóng交tī in ê對敵ê手；對敵beh搶in，beh掠in；帶到巴比倫。
耶利米書 20 6| 你chit-ê Pa-si-hō͘-jíⁿ ah，你kap一切tiàm你家內ê人，lóng beh hō͘人掠去；你kap你ê眾朋友，就是你對in傳假話ê，lóng beh到巴比倫，死tī-hia，埋葬tī-hia。
耶利米書 20 7| 耶和華ah，你bat勉強我，我也hō͘你勉強；你比我khah有力，來贏我；我thong日成做笑話，人lóng戲弄我。
耶利米書 20 8| 我ta̍k-pái講ê時，就出哀傷ê聲；我叫講，強暴、搶劫；因為耶和華ê話，thong日成做我ê凌辱、譏刺。
耶利米書 20 9| 我若講，我無beh koh提起耶和華，亦無beh koh託伊ê名來講；就tī我ê心內有親像to̍h ê火，關密tī我ê骨內；我就忍bōe-tiâu，bōe能家己禁止。
耶利米書 20 10| 我聽見chōe-chōe人ê譭謗；四圍lóng是驚惶。我知己ê朋友，就是teh當等我跋倒ê，講，Tio̍h告伊，阮亦beh告伊；kiám-chhái伊受引誘，咱就會贏伊，對伊報仇。
耶利米書 20 11| 總是耶和華kap我tī-teh；親像真thang驚ê勇士；所以窘迫我ê beh跋倒，bōe能贏；in beh大大見笑就是受永無bōe記得ê漏氣；因為in行tāi-chì無智慧。
耶利米書 20 12| 萬軍ê耶和華ah，祢是試驗義人，鑑察人ê心腹腎腸ê；求祢hō͘我看見祢對in報仇；因為我將我ê案件稟明tī祢。
耶利米書 20 13| Lín tio̍h ǹg耶和華唱歌，o-ló耶和華；因為伊救sòng-hiong人ê性命，脫離pháiⁿ人ê手。
耶利米書 20 14| 我出世ê日，願hit-ê日子受咒詛；我ê老母生我ê日，願hit-ê日子無得tio̍h福氣。
耶利米書 20 15| 人報我ê老父講，你有生ta-po͘-kiáⁿ，hō͘伊真歡喜ê；願hit-ê人受咒詛。
耶利米書 20 16| 願hit人親像耶和華所chhia倒hiah-ê城，也無退悔ê；願伊早起時聽見哀慘ê聲，日中晝聽見hoah-hiàm ê聲。
耶利米書 20 17| 因為祂無tùi胎裡hō͘我死；hō͘我ê老母做我ê墓，伊ê胎常常大ê。
耶利米書 20 18| 我啥事出胎，來tú-tio̍h tio̍h磨憂苦；hō͘我ê年日因為見笑來消滅ah？
耶利米書 21 1| Se-tí-ka王差Má-ki-ngá ê kiáⁿ Pa-si-hō͘-jíⁿ，kap祭司Má-se-ngá ê kiáⁿ Se-hoan-ngá，去見耶利米講，
耶利米書 21 2| 巴比倫王Nî-pò͘-kah-nî-sat beh kap咱交戰；求你替阮問耶和華；kiám-chhái耶和華照祂奇妙ê所做款待咱；hō͘伊離開咱上去。hit時耶和華ê話臨到耶利米。
耶利米書 21 3| 耶利米對in講，Lín tio̍h án-ni kā Se-tí-ka講，
耶利米書 21 4| 耶和華以色列ê上帝án-ni講，看ah，我beh hō͘ lín所kia̍h ê軍器，就是lín tī城外kap巴比倫王，以及圍困lín ê Ka-le̍k-tí人，交戰ê軍器倒tńg來；koh beh hō͘ chiah-ê lóng聚集tī chit-ê城內。
耶利米書 21 5| Koh我tī懊惱、受氣、大痛恨ê中間，用伸出ê手，kap大權能ê手骨，親身攻擊lín。
耶利米書 21 6| Koh beh phah chit-ê城khiā起ê百姓，無論人kap cheng-siⁿ；in beh tú-tio̍h大瘟疫來死。
耶利米書 21 7| 以後我beh將猶大王Se-tí-ka，kap伊ê人臣百姓，就是tī chit-ê城內，tùi瘟疫、刀劍、飢荒所chhun-ê，lóng交tī巴比倫王Nî-pò͘-kah-nî-sat ê手，kap in ê對敵ê手，以及siàu想in ê性命ê人ê手；伊beh用刀thâi死in；無保惜，無可憐，無寬容；這是耶和華講ê。
耶利米書 21 8| 你tio̍h對chit-ê百姓講，耶和華án-ni講，看ah，我將活路死路排tī lín ê面前。
耶利米書 21 9| Tiàm tī chit-ê城內ê，beh tùi刀劍，tùi飢荒，tùi瘟疫，來死；獨獨出去投降圍困lín ê Ka-le̍k-tí人ê，beh得tio̍h活，來拾tio̍h伊ê性命。
耶利米書 21 10| 耶和華講，我ê面定定ǹg chit-ê城，beh降災厄，m̄降福氣；chit-ê城beh交巴比倫王ê手；伊beh用火燒伊。
耶利米書 21 11| 論到猶大王ê家，lín tio̍h聽耶和華ê話。
耶利米書 21 12| 大衛ê家ah，耶和華án-ni講，Lín ta̍k早起tio̍h行公平；拯救受搶劫ê脫離強暴ê人ê手；驚了我ê受氣，因為lín所行ê pháiⁿ，來發作；親像火to̍h起來，甚至無人能phah-hoa。
耶利米書 21 13| 耶和華講，khiā起tī山谷，平洋，石磐頂ê百姓，lín講，Chī-chūi會落來攻擊阮？Chī-chūi會入阮khiā起ê所在ah？看ah，我kap lín做對敵。
耶利米書 21 14| 耶和華koh講，我beh照lín做tāi-chì ê結果刑罰lín；我亦beh hō͘火to̍h tī伊ê樹林內，燒毀伊ê四圍。
耶利米書 22 1| 耶和華án-ni講，你落去猶大王ê宮內；tī-hia講chit-ê話，講，
耶利米書 22 2| 坐大衛寶座ê猶大王ah，你kap你ê人臣以及入chiah-ê門ê百姓，lóng tio̍h聽耶和華ê話。
耶利米書 22 3| 耶和華án-ni講，Lín tio̍h行公平kap公義，拯救受搶奪ê脫離壓制人ê ê手；m̄-thang用強暴欺負出外人，kap孤兒寡婦；tī chit-ê所在亦m̄-thang 流無罪ê人ê血。
耶利米書 22 4| Lín若認真行chit-ê tāi-chì，就beh有坐大衛寶座ê王，伊kap伊ê人臣百姓，或是坐車，或是騎馬，入chit-ê厝ê門。
耶利米書 22 5| Lín若m̄聽chiah-ê話，耶和華講，我kí本身來chiù-chōa，chit間厝beh變做拋荒。
耶利米書 22 6| 耶和華論到猶大王ê家án-ni講，我看你親像Ki-lia̍t，親像黎巴嫩ê尾溜；總是我的確hō͘你變做曠野，做無人khiā起ê城。
耶利米書 22 7| 我beh備辦行毀滅ê人，ta̍k-ê kia̍h ke-si攻擊你；in beh剉你施ōng好ê柏香樹，hiat落火。
耶利米書 22 8| Chōe-chōe國ê人beh經過chit-ê城，ta̍k-ê相kap講，耶和華啥事án-ni款待chit-ê大城ah？
耶利米書 22 9| In beh應講，是因為in棄sak耶和華in ê上帝ê約，服事敬拜別ê上帝。
耶利米書 22 10| 莫得為tio̍h死人啼哭，莫得為tio̍h伊悲傷；tio̍h因為受遷徙ê人大大啼哭；因為伊bōe koh tò來，亦bōe koh見tio̍h伊ê本國。
耶利米書 22 11| 因為論到猶大王約西亞ê kiáⁿ Sa-liông，續接伊ê老父約西亞做王，後來離開chit-ê所在ê，耶和華有án-ni講，
耶利米書 22 12| 伊的確無koh tò來chia；就是beh死tī hō͘人掠去ê地方，無koh看見chit-ê地方。
耶利米書 22 13| Hit-ê用不義來起厝，用無公道來起樓；白白kah人做伊ê工，無hō͘人工錢；hit人有災厄ah。
耶利米書 22 14| 伊講，我beh為本身起大厝，kap通風ê樓；為家己開大窗，用柏香柴做天羅板；用銀朱來油。
耶利米書 22 15| 你熱心tī柏香柴ê工作，就會做王mah？你ê老父kiám m̄是亦食，亦lim，亦行公平kap公義mah？hit時伊得tio̍h福氣。
耶利米書 22 16| 伊辨理困苦kap sòng-hiong人ê案件，伊就得tio̍h福氣；án-ni kiám m̄是bat我mah？這是耶和華講ê。
耶利米書 22 17| 獨獨你ê目睭，你ê心，注意貪心，流無罪ê人ê血，行壓制kap強暴。
耶利米書 22 18| 所以耶和華論到猶大王約西亞ê kiáⁿ，Iok-ngá-kèng，án-ni講，人無beh為tio̍h伊哀傷，講，Ai-ah，我ê兄！á是，Ai-ah，我ê大姊！亦無因為伊哀傷，講，Ai-ah，我ê主！á是，Ai-ah，伊ê榮光！
耶利米書 22 19| 伊beh hō͘人tâi，親像tâi驢一樣；beh拖出去，hiat tī耶路撒冷ê城外。
耶利米書 22 20| 你tio̍h 上黎巴嫩哀哭，tī Pa-san出聲，對A-pa-lîm哀哭；因為你所親愛ê lóng毀滅lah。
耶利米書 22 21| 當你興通ê時，我就對你講；你講，我m̄聽；你tùi少年以來，lóng是chit款，m̄聽thàn我ê話。
耶利米書 22 22| 你ê牧者beh hō͘風吹去；你所親愛ê beh hō͘人掠去；hit時你的確因為你一切ê pháiⁿ來漏氣見笑。
耶利米書 22 23| 你khiā起黎巴嫩，作受tī柏香樹ê，痛苦臨到你，痛疼親像beh生kiáⁿ ê婦人人；hit時你ê可憐到怎樣！
耶利米書 22 24| 耶和華講，我kí我ê永活來chiù-chōa，雖然猶大王，Iok-ngá-kèng ê kiáⁿ Ko-nî-ngá，是我chiàⁿ手蓋印ê手指，亦beh kā你剝(pak)起來。
耶利米書 22 25| Koh我beh將你交hō͘ siàu想你ê性命ê人ê手；kap你所m̄敢見伊ê面ê人ê手，就是巴比倫王Nî-pò͘-kah-nî-sat ê手，kap Ka-le̍k-tí人ê手。
耶利米書 22 26| 我亦beh趕你，kap生你ê老母，到別國，m̄是lín出世ê所在；lín beh死tī-hia。
耶利米書 22 27| 總是in ê心真ài tò去ê所在bōe得thang tò去。
耶利米書 22 28| Ko-nî-ngá chit人是受看輕，已經破ê磁器mah？是無thang歡喜ê器具mah？伊kap伊ê後裔，啥事受趕，hiat tī in所m̄ bat ê地ah？
耶利米書 22 29| 地ah，地ah，地ah，tio̍h聽耶和華ê話；
耶利米書 22 30| 耶和華án-ni講，Tio̍h kí chit人無kiáⁿ，一生bōe得tio̍h興通ê；因為伊ê後裔ê中間，無koh有一人得tio̍h興通，能坐tī大衛ê寶座，來治理猶大。
耶利米書 23 1| 耶和華講，牧者殘害我ê草場ê羊，hō͘伊四散；in有災厄ah。
耶利米書 23 2| 所以以色列ê上帝耶和華責備hiah-ê養飼我ê百姓ê牧者，án-ni講，Lín phah散我ê羊群，來趕in去，無看顧in；看ah，我beh照lín所行ê pháiⁿ來辦lín；這是耶和華講ê。
耶利米書 23 3| 我beh聚集我ê羊群所chhun-ê，tùi我所趕in到ê ta̍k國；chhōa in koh tò來in ê寮，hō͘ in生湠chōe-chōe。
耶利米書 23 4| 我beh設立牧者治理in，養飼in；hō͘ in無koh驚惶gông-ngia̍h，亦無減少；這是耶和華講ê。
耶利米書 23 5| 耶和華講，日子beh到，我beh kā大衛興起義ê枝；伊beh做王來治理；行tāi-chì有智慧，tī地上行公平kap公義。
耶利米書 23 6| 當祂ê日，猶大beh得tio̍h救；以色列beh安然khiā起；祂ê名beh稱做耶和華咱ê義。
耶利米書 23 7| 耶和華講，看ah，日子beh到，人kí耶和華ê永活來chiù-chōa，無beh講，祂是chhōa以色列ê後裔tùi埃及地上來ê。
耶利米書 23 8| In kí耶和華ê永活來chiù-chōa，是beh講，祂帶以色列ê後裔chhōa in tùi北方ê地，亦tùi見若我所趕in到ê地上來；in beh khiā起tī本所在。
耶利米書 23 9| 論到hiah-ê先知，我ê心tī我ê內面憂傷；我ê骨lóng gī-gī-chhoah；為tio̍h耶和華kap伊聖ê話，我親像酒醉ê人，親像hō͘酒所khah贏ê人。
耶利米書 23 10| 因為地方滿滿行淫亂ê人；koh因為tú-tio̍h咒詛，地就悲哀；曠野ê草場lóng枯焦；in所行ê路，就是pháiⁿ；in ê勢力無正直。
耶利米書 23 11| 連先知kap祭司，都是褻瀆ê；就tī我ê厝內，我亦看見in ê pháiⁿ；這是耶和華講ê。
耶利米書 23 12| 因為án-ni，in ê路beh親像烏暗中滑滑ê地；in beh tú-tio̍h趕逐，tī-hia跋倒；當辨理in ê年，我beh hō͘災厄到tī in；這是耶和華講ê。
耶利米書 23 13| Tī撒馬利亞ê先知，我已經看見in ê愚戇；in託Pa-le̍k來讖語，hō͘我ê百姓以色列行叉路。
耶利米書 23 14| Tī耶路撒冷ê先知，我已經看見可惡ê事；in行姦淫，做事白賊；koh助pháiⁿ人ê手ná有力；致到無人回頭離開伊ê pháiⁿ；in tī我ê面前，lóng親像所多瑪；khiā起tī-hia ê百姓lóng親像蛾摩拉。
耶利米書 23 15| 所以萬軍ê耶和華論到chiah-ê先知，有án-ni講；看ah，我beh用茵籐hō͘ in食，koh用苦ê水hō͘ in lim；因為褻瀆ê事出tī耶路撒冷ê先知，流行遍地。
耶利米書 23 16| 萬軍ê耶和華án-ni講，chiah-ê先知對lín讖語ê，lín莫得聽in ê話；in用虛假教示lín；所講ê異象是出tī in ê心；m̄是出tī耶和華ê嘴。
耶利米書 23 17| In常常對藐視我ê人講，耶和華講lín beh享受平安；koh對一切照in心ê剛硬來行ê人講，的確無有災厄臨到lín。
耶利米書 23 18| Chī-chūi kap耶和華契合，得tio̍h聽伊ê話來曉悟ah？
耶利米書 23 19| Chī-chūi注意聽祂ê話ah？看ah，耶和華ê受氣親像大風發出；就是真透ê捲螺風，beh轉旋來攻擊pháiⁿ人ê頭殼。
耶利米書 23 20| 耶和華ê心所擬定ê，iáu未做，iáu未成；祂ê受氣的確無倒tńg，日後lín beh明白透徹。
耶利米書 23 21| Hiah-ê先知，我無差in，in家己走；我無對in講，in家己宣傳。
耶利米書 23 22| In若kap我契合，就的確hō͘我ê百姓聽我ê話；hō͘ in回頭離開in ê pháiⁿ路，kap in所行ê pháiⁿ。
耶利米書 23 23| 耶和華講，我kiám做近ê上帝，無做遠ê上帝mah？
耶利米書 23 24| 耶和華講，人kiám會bih tī隱密ê所在，hō͘我看伊bōe tio̍h mah？耶和華講，我kiám無充滿tī天地mah？
耶利米書 23 25| 我已經聽見hiah-ê先知所講ê，就是託我ê名宣傳白賊；in講，我有夢見，我有夢見。
耶利米書 23 26| 宣傳白賊ê先知，就是宣傳in ê心ê詭詐；in存chit號ê心，beh到tī時ah？
耶利米書 23 27| In ta̍k人將所夢ê相kap講起；想beh hō͘我ê百姓bōe記得我ê名；親像in ê列祖因為Pa-le̍k，來bōe記得我ê名一樣。
耶利米書 23 28| 先知若有夢見thang講起伊ê夢；得tio̍h我ê話ê，tio̍h用誠實傳我ê話；粗糠kap麥thái能比得？這是耶和華講ê。
耶利米書 23 29| 耶和華講，我ê話kiám m̄是親像火，koh親像能phah破石磐ê大槌mah？
耶利米書 23 30| 耶和華講，看ah，hiah-ê先知對伊ê同伴偷the̍h我ê話ê，我攻擊in。
耶利米書 23 31| 耶和華講，hiah-ê先知用嘴舌講，這是耶和華講ê；我攻擊in。
耶利米書 23 32| 耶和華講，看ah，hiah-ê用假ê夢來做先知ê；in講起in ê夢；亦用in ê白賊，kap in ê風hàm，hō͘我ê百姓行叉路；我攻擊in；因為我無差in，亦無命令in，in lóng無利益chit-ê百姓；這是耶和華講ê。
耶利米書 23 33| 若chit-ê百姓，á是先知，á是祭司，問你講，耶和華有甚麼重擔ê默示？你就tio̍h kā in講，甚麼重擔ê默示ah！耶和華講，我beh棄sak lín，就是。
耶利米書 23 34| 見若先知，á是祭司，á是百姓，講，耶和華重擔ê默示ê；hit號人，我beh刑罰伊kap伊ê家。
耶利米書 23 35| Lín ta̍k人對伊ê厝邊，ta̍k人對伊ê兄弟，tio̍h án-ni講，耶和華有應甚麼？耶和華有講甚麼？
耶利米書 23 36| 耶和華重擔ê默示，chit句lín m̄-thang koh講；因為ta̍k人所講ê話，beh做in本身ê重擔；因為lín將永活ê上帝，萬軍ê耶和華，咱ê上帝ê話解hō͘伊chhoa̍h去。
耶利米書 23 37| 你tio̍h對先知án-ni講，耶和華應你甚麼？耶和華講甚麼？
耶利米書 23 38| Lín若講，耶和華重擔ê默示，耶和華就án-ni講，我差人到lín hia，kā lín講，M̄-thang講耶和華重擔ê默示；lín iáu teh講chit句耶和華重擔ê默示；
耶利米書 23 39| 所以我beh全然bōe記得lín，將lín kap我所賞賜lín，以及lín ê列祖ê城，tùi我ê面前棄sak。
耶利米書 23 40| Koh beh hō͘永遠ê凌辱，kap久長ê見笑，臨到lín；久長無bōe記得。
耶利米書 24 1| 巴比倫王Nî-pò͘-kah-nî-sat將猶大王Iok-ngá-kèng ê kiáⁿ Iâ-Ko-nî-ngá，kap猶大ê貴族，以及工匠、鐵匠，tùi耶路撒冷掠去帶到巴比倫。Chit-ê事了後，耶和華kí hō͘我看；有兩筐ê無花果，hē tī耶和華ê殿前。
耶利米書 24 2| 一khia筐貯siōng好ê無花果，親像起頭熟ê無花果；一khia筐貯真pháiⁿ ê無花果，bōe食得，因為真pháiⁿ。
耶利米書 24 3| 耶和華就kā我講，耶利米ah，你看見甚麼？我應講，無花果；好ê真好，pháiⁿ-ê真pháiⁿ，bōe食得，因為真pháiⁿ。
耶利米書 24 4| 耶和華ê話koh臨到我講，
耶利米書 24 5| 耶和華以色列ê上帝án-ni講，受掠去ê猶大人，就是我差in離開chit所在到Ka-le̍k-tí人ê地ê；我beh看in親像chiah-ê好ê無花果；hō͘ in得tio̍h福氣。
耶利米書 24 6| 我beh眷顧in，hō͘ in得tio̍h福氣；chhōa in tò來chit所在；我亦beh建立in，無koh毀壞in；栽培in，無kā伊拔起來。
耶利米書 24 7| 我beh hō͘ in有hit號心，能bat我；知我是耶和華；in beh做我ê百姓，我beh做in ê上帝；因為in beh一心歸向我。
耶利米書 24 8| 耶和華án-ni講，猶大王Se-tí-ka，kap伊chiah-ê貴族，kap耶路撒冷所chhun，iáu留tī chit所在ê百姓，以及khiā起tī埃及地ê；我看in親像chiah-ê pháiⁿ ê無花果，bōe食得，因為真pháiⁿ。
耶利米書 24 9| 我beh將in交出，hō͘ in 流落tī天下萬國，tú-tio̍h艱苦；亦tī我趕in到ê ta̍k所在，成做凌辱，做話柄，做譏刺，做咒詛。
耶利米書 24 10| 我beh用刀劍，用飢荒，用瘟疫，到in中間；直到in受滅tī我所賞賜in kap in列祖ê地。
耶利米書 25 1| 當猶大王約西亞ê kiáⁿ Iok-ngá-kèng ê四年，就是巴比倫王Nî-pò͘-kah-nî-sat元年，有論起猶大百姓ê話臨到耶利米。
耶利米書 25 2| 先知耶利米就將chit-ê話對猶大眾百姓，以及一切khiā起耶路撒冷ê人講：
耶利米書 25 3| Tùi猶大王A-bûn ê kiáⁿ約西亞十三年，到taⁿ，二十三年久，有耶和華ê話臨到我；我已經對lín講；koh早早起來講；獨獨lín m̄聽。
耶利米書 25 4| 耶和華也早早起來，差祂ê奴僕眾先知到lín chia；但是lín無聽thàn，亦無俯耳孔來聽。
耶利米書 25 5| 伊講，Lín ta̍k人tio̍h oa̍t頭離開伊ê pháiⁿ路，kap lín所做ê pháiⁿ；就thang khiā起耶和華所賞賜lín，kap lín ê列祖ê地，tùi古早到永遠。
耶利米書 25 6| M̄-thang thàn別號ê上帝，服事跪拜in；m̄-thang用lín ê手所做ê，來惹我ê受氣；án-ni我就無降災厄hō͘ lín。
耶利米書 25 7| 總是lín無聽thàn我，竟然用手所做ê，惹我ê受氣，陷害家己；這是耶和華講ê。
耶利米書 25 8| 所以萬軍ê耶和華án-ni講，因為lín無聽thàn我ê話，
耶利米書 25 9| 看ah，我beh召北方chiah-ê族，kap我ê奴僕巴比倫王Nî-pò͘-kah-nî-sat，來攻擊chit所在，kap chit所在khiā起ê百姓，以及四圍ê列邦，我beh一盡剿滅in，hō͘ in做thang gông-ngia̍h，thang譏刺，永遠拋荒ê所在；這是耶和華講ê。
耶利米書 25 10| Koh in中間歡喜ê聲，快樂ê聲，新kiáⁿ婿ê聲，新娘ê聲，挨磨ê聲，kap燈ê光，我beh hō͘ in lóng soah。
耶利米書 25 11| 全地的確拋荒，hō͘人gông-ngia̍h；chiah-ê列邦beh服事巴比倫王七十年。
耶利米書 25 12| 七十年已經滿，我beh刑罰巴比倫王，kap伊ê國ê罪，koh hō͘ Ka-le̍k-tí人ê地永遠拋荒；這是耶和華講ê。
耶利米書 25 13| 我beh用我所講攻擊hit-ê地ê事，lóng到tī in；就是見若記tī chit本冊，耶利米所論起chiah-ê國所讖語ê。
耶利米書 25 14| 因為有chōe-chōe國，kap大ê君王，beh用in Ka-le̍k-tí人做奴僕；我亦beh照in ê所行，kap in ê手所做ê，報應in。
耶利米書 25 15| 耶和華，以色列ê上帝，對我án-ni講，你tùi我ê手接chit杯受氣ê酒，hō͘我所差你去ê列國lim。
耶利米書 25 16| In lim了就顛顛倒倒，亦beh發狂；因為我hō͘刀劍到in中間。
耶利米書 25 17| 我就tùi耶和華ê手接chit-ê杯；hō͘耶和華所差我去ê列國lim伊。
耶利米書 25 18| 就是耶路撒冷kap猶大chiah-ê城，以及in ê列王貴族；hō͘ in拋荒；做thang gông-ngia̍h，thang譏刺，thang咒詛ê，親像今á日一樣。
耶利米書 25 19| Koh埃及王法老，kap伊ê人臣、貴族、眾百姓；
耶利米書 25 20| kap相chham-chhap ê百姓，O͘-su地chiah-ê王，腓利士地chiah-ê王，A-si̍t-ki-lûn、Ka-sat、Í-kek-lûn，以及A-si̍t-tu̍t所chhun ê人；
耶利米書 25 21| koh Í-tong、Mô͘-ap、kap A-bûn ê後裔；
耶利米書 25 22| Chhui-lô列王、Se-tùn列王、海外ê海嶼ê列王；
耶利米書 25 23| Tí-tàn、Thê-má、Pò͘-su，kap一切剃鬢邊ê；
耶利米書 25 24| A-lat-pek ê列王，tiàm tī曠野相chham-chhap ê百姓ê列王；
耶利米書 25 25| Sim-lī ê列王、Í-lân ê列王、Bí-thài ê列王；
耶利米書 25 26| 北方遠近ê列王，chit-ê hit-ê，以及天下萬國lim伊；以後Si-sa-khek王亦beh lim伊。
耶利米書 25 27| 你tio̍h kā in講，萬軍ê耶和華，以色列ê上帝，án-ni講，Lín tio̍h lim，來醉，來吐，來跋倒；無koh起來；因為我hō͘刀劍到lín中間。
耶利米書 25 28| In若m̄肯對你ê手接chit-ê杯去lim，你就tio̍h kā in講，萬軍ê耶和華án-ni講，Lín決斷tio̍h lim。
耶利米書 25 29| 因為我降災厄tùi hit-ê用我ê名來稱ê城起手，lín能一盡免刑罰mah？的確bōe免得；因為我beh命令刀劍臨到地上lóng總ê百姓；這是萬軍ê耶和華講ê。
耶利米書 25 30| 所以你tio̍h對in宣傳這一切ê話，來攻擊in，講，耶和華beh對頂面喉叫，對伊khiā起ê聖所出聲，對伊ê羊群大聲喉叫；伊beh對地上lóng總ê百姓hoah-hiàm，親像踏葡萄ê一樣。
耶利米書 25 31| Beh有hoah ê聲聽到地極；因為耶和華beh kap列國計較；見有血氣ê，祂beh kap in爭辯；論到pháiⁿ人，祂beh將in交hō͘刀劍；這是耶和華講ê。
耶利米書 25 32| 萬軍ê耶和華án-ni講，看ah，beh有災厄tùi chit國發到hit國；koh有大報頭風tùi地極起。
耶利米書 25 33| 當hit日，耶和華所thâi-ê，tùi地ê chit-pêng到地ê hit-pêng lóng有；無人啼哭，無人kā伊收拾，無人kā伊埋葬；beh成做地上ê糞埽。
耶利米書 25 34| 牧者ah，lín tio̍h哀哭喉叫；羊群ê頭目ah，lín tio̍h kō tī火灰中；因為lín受thâi kap分散ê日期已經到；lín beh倒落去親像人所歡喜ê器具ka-la̍uh。
耶利米書 25 35| 牧者無路thang逃走，羊群ê頭目亦無路thang脫離。
耶利米書 25 36| 有牧者喉叫ê聲，有羊群ê頭目teh哀哭；因為耶和華hō͘ in ê草場拋荒。
耶利米書 25 37| 耶和華發出猛烈ê受氣；平安ê羊寮成做冷靜。
耶利米書 25 38| 祂親像獅離開伊ê穴；因為欺壓ê猛烈koh因為祂受氣ê猛烈；in ê地lóng成做thang gông-ngia̍h-ê。
耶利米書 26 1| 猶大王約西亞ê kiáⁿ Iok-ngá-kèng起頭坐位ê時，有chit-ê話tùi耶和華來，講，耶和華án-ni講，
耶利米書 26 2| 你tio̍h khiā tī耶和華ê厝ê院內；有猶大chiah-ê城來耶和華ê厝敬拜ê；你tio̍h用我lóng總命令你對in講ê話，kā in講；m̄-thang少一句。
耶利米書 26 3| Kiám-chhái in肯聽thàn，ta̍k人回頭離開in ê pháiⁿ路；就我為tio̍h in所行ê pháiⁿ，想beh降hō͘ in ê災厄，thang退悔。
耶利米書 26 4| 你tio̍h kā in講，耶和華án-ni講，Lín若m̄肯聽我，來行我所設tī lín面前ê律法；
耶利米書 26 5| 來聽thàn我所差到lín hia我chiah-ê奴僕，眾先知ê話；就是我早早起來所差ê，(總是lín無聽) ；
耶利米書 26 6| 就我beh hō͘ chit間厝親像Sī-lô；hō͘ chit-ê城做地上萬國咒詛ê話柄。
耶利米書 26 7| 耶利米tī耶和華ê厝內講chiah-ê話；祭司、先知，kap眾百姓lóng有聽見。
耶利米書 26 8| 耶利米將耶和華吩咐伊對眾百姓講ê話，一盡講了；祭司，先知，kap眾百姓lóng來掠伊，講，你的確tio̍h死。
耶利米書 26 9| 你啥事託耶和華ê名來讖語，講，chit間厝beh親像Sī-lô，chit-ê城beh拋荒，無人khiā起ah？Tùi án-ni，眾百姓lóng tī耶和華ê厝聚集到耶利米hia。
耶利米書 26 10| 猶大ê貴族聽見chiah-ê tāi-chì，就tùi王宮上到耶和華ê厝；坐tī耶和華ê厝新門ê門口。
耶利米書 26 11| 祭司、先知，對貴族kap眾百姓講，Chit人tio̍h擬伊死罪；因為伊有讖語攻擊chit-ê城；tú-tú親像lín親耳所聽ê。
耶利米書 26 12| 耶利米就對chiah-ê貴族kap眾百姓講，耶和華差我讖語，攻擊chit間厝，kap chit-ê城；講起lín所有聽見chiah-ê一切ê話。
耶利米書 26 13| 所以lín taⁿ tio̍h改lín ê路，kap lín ê所做；聽thàn lín ê上帝耶和華ê聲；耶和華就beh退悔祂所beh降雨lín ê災厄。
耶利米書 26 14| 論到我，看ah，我tī lín ê手頭；lín看做好，看做應該ê，就照án-ni款待我。
耶利米書 26 15| 總是lín tio̍h確實知；若害死我，就beh hō͘無罪ê血歸tī lín，kap chit-ê城，kap其中khiā起ê百姓；因為耶和華實在有差我到lín chia，將chiah-ê一切ê話，傳到lín ê耳孔。
耶利米書 26 16| 貴族kap眾百姓就kā祭司先知講，Chit人m̄應該gí伊死罪；因為伊是託耶和華，咱ê上帝ê名，來對咱講。
耶利米書 26 17| 國內ê老大就有kúi-nā人起來，對聚會ê眾百姓講，
耶利米書 26 18| 當猶大王Hi-se-ka ê日，有Mô͘-lī-sa人，Bí-ka，對猶大ê眾人讖語，講，萬軍ê耶和華án-ni講，錫安beh hō͘人lôe親像田園；耶路撒冷beh變做土堆；chit間殿ê山beh親像樹林高ê所在。
耶利米書 26 19| 猶大王Hi-se-ka kap眾猶大人，kiám有hō͘伊死mah？Hi-se-ka kiám m̄是敬畏耶和華，懇求耶和華ê恩；耶和華就退悔伊所講beh降hō͘ in ê災厄mah？Taⁿ若害死chit人，咱就是做大pháiⁿ，害家己ê性命。
耶利米書 26 20| Koh有一人託耶和華ê名來宣傳；是Ki-lia̍t-iâ-lîm人Sī-má-ngá ê kiáⁿ O͘-lī-a；伊照耶利米一切ê話來宣傳，攻擊chit-ê城kap chit-ê地。
耶利米書 26 21| Iok-ngá-kèng王kap伊ê眾勇士貴族聽見伊ê話，王就想beh hō͘伊死；O͘-lī-a聽見就驚，走去埃及。
耶利米書 26 22| Iok-ngá-kèng王差人去埃及，就是A-kek-pho ê kiáⁿ Í-lī-ná-tan kap kúi-nā人到埃及。
耶利米書 26 23| In就tùi埃及掠O͘-lī-a出來，送到Iok-ngá-kèng王hia；王用刀thâi伊，hiat伊ê身屍tī平常人ê墓。
耶利米書 26 24| 總是Sa-hoan ê kiáⁿ A-hi-kam保護耶利米，chiah無交tī百姓ê手，hō͘伊死。
耶利米書 27 1| 猶大王約西亞ê kiáⁿ Iok-ngá-kèng起頭坐位ê時，有一個話對耶和華臨到耶利米講，
耶利米書 27 2| 耶和華對我án-ni講，你為家己做索kap擔，hē tī你ê頷頸；
耶利米書 27 3| 託重來耶路撒冷見猶大王Se-tí-ka hiah-ê使者ê手；hō͘ in帶hiah-ê物到Í-tong王、Mô͘-ap王、A-bûn族ê王、Chhui-lô王、Se-tùn王hia。
耶利米書 27 4| Koh命令使者對in ê主講，萬軍ê耶和華，以色列ê上帝án-ni講，Lín tio̍h對lín ê主án-ni講，
耶利米書 27 5| 我用我ê大權能，kap我伸出ê手，創造地kap地上ê人，以及cheng-siⁿ；將伊賞賜我所看做合宜ê。
耶利米書 27 6| Taⁿ我將chiah-ê地lóng交hō͘我ê奴僕巴比倫王，Nî-pò͘-kah-nî-sat ê手；我亦將田野ê走獸hō͘伊，做伊ê差用。
耶利米書 27 7| 列國lóng beh服事伊，以及伊ê kiáⁿ，伊ê孫；直到伊本國tú-tio̍h報應ê日到；hit時chōe-chōe國kap大君王beh用伊做奴僕。
耶利米書 27 8| 若有甚麼百姓，甚麼國，m̄肯服事chit-ê巴比倫王Nî-pò͘-kah-nî-sat，亦m̄肯將頷頸掛巴比倫王ê擔ê；我beh用刀劍，用飢荒，用瘟疫刑罰hit-ê百姓，直到我借伊ê手來一盡滅in；這是耶和華講ê。
耶利米書 27 9| 總是lín，lín m̄-thang聽lín ê先知，lín ê卜卦ê，lín ê圓夢ê，lín ê行邪術ê，lín ê司公；in kā lín講，Lín bōe致到服事巴比倫王。
耶利米書 27 10| In對lín讖語白賊，beh hō͘ lín遷徙離開本所在遠遠；致到我趕lín出，hō͘ lín滅無。
耶利米書 27 11| 獨獨若有甚麼百姓肯將頷頸掛巴比倫王ê擔，來服事伊ê，我beh hō͘伊猶原tòa tī本所在，thang種作，thang khiā起；這是耶和華講ê。
耶利米書 27 12| 我就照chiah-ê一切ê話，對猶大王Se-tí-ka講，Tio̍h將lín ê頷頸掛巴比倫王ê擔，來服事伊kap伊ê百姓，chiah會得tio̍h活。
耶利米書 27 13| 你kap你ê百姓啥事beh因為刀劍，因為飢荒，因為瘟疫來死，照耶和華論起m̄肯服事巴比倫王hit號國 ê話ah？
耶利米書 27 14| Hiah-ê先知kā lín講，Lín bōe致到服事巴比倫王，莫得聽in；因為in對lín所宣傳ê是白賊。
耶利米書 27 15| 耶和華講，我無差in，總是in託我ê名宣傳白賊；致到我將lín kap hiah-ê對lín宣傳ê先知，lóng趕出，相kap滅無。
耶利米書 27 16| 我koh對chiah-ê祭司kap chit 國 ê眾百姓講，耶和華án-ni講，Lín m̄-thang聽hiah-ê先知對lín所讖語ê；in講，看ah，耶和華ê厝ê器具無jōa久beh tùi巴比倫tòa tò來；其實in對lín所宣傳ê，是白賊。
耶利米書 27 17| 莫得聽in，tio̍h服事巴比倫王，來得tio̍h活；mih-sái hō͘ chit-ê城變做拋荒？
耶利米書 27 18| In若果然是先知，有耶和華ê話到tī in，in就tio̍h求萬軍ê耶和華，hō͘ hiah-ê tī耶和華ê厝，kap猶大ê王宮，kap耶路撒冷chhun ê器具，無搬去巴比倫。
耶利米書 27 19| 因為萬軍ê耶和華án-ni講，論到chiah-ê銅柱、銅海、盆座，kap留tī chit-ê城所chhun ê器具；
耶利米書 27 20| 就是巴比倫王Nî-pò͘-kah-nî-sat掠猶大王Iok-ngá-kèng ê kiáⁿ Iâ-Ko-nî-ngá，kap猶大耶路撒冷chiah-ê尊貴ê人，tùi耶路撒冷到巴比倫ê時，所無搶去ê；
耶利米書 27 21| 實在萬軍ê耶和華以色列ê上帝án-ni講，論到lâu tī耶和華ê厝，kap猶大王宮，kap耶路撒冷ê器具，
耶利米書 27 22| Hiah-ê beh搬到巴比倫留tī-hia；到我眷顧in ê日，就我beh帶in上來，koh歸chit-ê所在；這是耶和華講ê。
耶利米書 28 1| 當hit年，猶大王Se-tí-ka起頭坐位ê第四年五月，Ki-piàn人Ap-sok ê kiáⁿ，先知Hap-ná-nî-ngá，tī耶和華ê厝，當chiah-ê祭司kap眾百姓ê面前，對我講，
耶利米書 28 2| 萬軍ê耶和華以色列ê上帝 án-ni講，我已經at折巴比倫王ê擔。
耶利米書 28 3| 兩年內，我beh將巴比倫王Nî-pò͘-kah-nî-sat tùi chit所在搶去到巴比倫，就是耶和華ê厝一切ê器具；lóng beh hō͘伊倒tńg來chit所在。
耶利米書 28 4| 我koh beh將猶大王Iok-ngá-kèng ê kiáⁿ Iâ-Ko-nî-ngá kap受掠到巴比倫hiah-ê猶大人，hō͘ in 倒tńg來chit所在，因為我beh at折巴比倫王ê擔；這是耶和華講ê。
耶利米書 28 5| Hit時先知耶利米當chiah-ê祭司ê面前，kap khiā tī耶和華ê厝眾百姓ê面前，對先知Hap-ná-nî-ngá講，
耶利米書 28 6| 先知耶利米講，A-bēng，願耶和華án-ni行；願耶和華成你所讖語chiah-ê話；將耶和華厝內ê器具，kap一切受掠去ê人，tùi巴比倫tò來chit所在。
耶利米書 28 7| 總是我對你kap眾百姓所講ê話，你tio̍h聽。
耶利米書 28 8| Tùi古早以來，你我以前hiah-ê先知，tùi chōe-chōe所在，kap大國，讖語交戰、災厄、瘟疫。
耶利米書 28 9| 先知讖語平安，hit-ê先知ê話得tio̍h應驗，就知hit-ê先知真正是耶和華所差ê。
耶利米書 28 10| Tùi án-ni，先知Hap-ná-nî-ngá將先知耶利米頷頸ê擔the̍h起來，kā伊at折。
耶利米書 28 11| Hap-ná-nî-ngá koh當眾百姓ê面前講，耶和華án-ni講，兩年內，我beh照án-ni tùi列國ê頷頸at折巴比倫王Nî-pò͘-kah-nî-sat ê擔。先知耶利米就做伊去。
耶利米書 28 12| 先知Hap-ná-nî-ngá將先知耶利米頷頸ê擔at折了後，耶和華ê話臨到耶利米講，
耶利米書 28 13| 你tio̍h去kā Hap-ná-nî-ngá講，耶和華án-ni講，你at折柴ê擔，beh做鐵ê擔來替in。
耶利米書 28 14| 因為萬軍ê耶和華以色列ê上帝án-ni講，我將鐵ê擔掛tī列邦ê頷頸，hō͘ in服事巴比倫王Nî-pò͘-kah-nî-sat；in lóng beh服事伊；我亦將田野ê走獸hō͘伊。
耶利米書 28 15| 先知耶利米就對先知Hap-ná-nî-ngá講，Hap-ná-nî-ngá ah，你tio̍h聽；耶和華並無差你，你竟然hō͘ chit-ê百姓óa靠白賊。
耶利米書 28 16| 所以耶和華án-ni講，你看，我beh hō͘你離開世間；你今年的確死，因為你講悖逆耶和華ê話。
耶利米書 28 17| Hit年七月，先知Hap-ná-nî-ngá就死。
耶利米書 29 1| 先知耶利米tùi耶路撒冷寄phoe hō͘受掠iáu tī-teh-ê ê老大，kap chiah-ê祭司、先知、眾百姓，就是Nî-pò͘-kah-nî-sat tùi耶路撒冷掠到巴比倫ê。
耶利米書 29 2| (這是tī Iâ-ko-nî-ngá王kap太后、太監，kap猶大耶路撒冷ê貴族，以及工匠、鐵匠，lóng離開耶路撒冷ê了後。)
耶利米書 29 3| Hit張phoe託重Sa-hoan ê kiáⁿ Í-lī-a-sat，kap Hi-le̍k-ka ê kiáⁿ Ki-má-lī，帶去；chit兩人就是猶大王Se-tí-ka吹去巴比倫，見巴比倫王Nî-pò͘-kah-nî-sat-ê。
耶利米書 29 4| phoe內講：萬軍ê耶和華，以色列ê上帝，tùi一切受掠去ê，就是我hō͘ in tùi耶路撒冷受掠到巴比倫ê人，án-ni講，
耶利米書 29 5| Lín tio̍h起厝來khiā起；作園來食伊ê果子；
耶利米書 29 6| 娶bó͘來生kiáⁿ，cha-bó͘-kiáⁿ；kā lín ê kiáⁿ娶bó͘；hō͘ lín ê cha-bó͘-kiáⁿ出嫁；hō͘ in生kiáⁿ，cha-bó͘-kiáⁿ；thang tī-hia加添chōe-chōe，無減少。
耶利米書 29 7| 我所hō͘ lín受掠去hit-ê城，lín tio̍h圖謀伊ê平安，替伊祈禱耶和華；因為伊得tio̍h平安，lín亦tè伊平安。
耶利米書 29 8| 萬軍ê耶和華，以色列ê上帝，án-ni講，莫得hō͘ lín中間ê先知kap卜卦ê引誘；亦莫得信lín ê 夢，就是lín所夢見ê。
耶利米書 29 9| 因為in託我ê名對lín宣傳白賊話；我並無差in；這是耶和華講ê。
耶利米書 29 10| 因為耶和華án-ni講，巴比倫七十年ê期限已經滿，我beh臨到lín，成我tùi lín所講ê好話；hō͘ lín tò來chit-ê所在。
耶利米書 29 11| 耶和華講，我知我tùi lín所存ê意思，是賞賜平安ê意思，m̄是降災厄；beh hō͘ lín尾景有ǹg望。
耶利米書 29 12| Hit時lín beh求叫我，beh去祈禱我，我beh聽lín。
耶利米書 29 13| Lín beh chhē我，來tú-tio̍h；因為lín beh專心chhē我。
耶利米書 29 14| 耶和華講：我beh hō͘ lín chhē-tio̍h；我亦beh hō͘ lín受掠ê人倒tńg來；beh tùi我所趕lín到ê ta̍k國ta̍k所在聚集lín；亦beh hō͘ lín tò來本所在，就是我所hō͘ lín tùi hia受掠ê；這是耶和華講ê。
耶利米書 29 15| 因為lín講，耶和華tī巴比倫kā阮興起先知。
耶利米書 29 16| Taⁿ耶和華論到坐大衛寶座ê王，亦論到tiàm tī chit-ê城ê眾百姓，就是無kap lín相kap受掠ê兄弟；
耶利米書 29 17| 萬軍ê耶和華án-ni講，看ah，我beh用刀劍，用飢荒用瘟疫，到tī in；hō͘ in親像極pháiⁿ ê無花果，pháiⁿ到bōe食得。
耶利米書 29 18| 我beh用刀劍，用飢荒，用瘟疫追jip in；hō͘ in 流落tī天下萬國；tī我趕in到ê ta̍k國，做thang咒詛，thang gông-ngia̍h thang譏刺，thang凌辱ê。
耶利米書 29 19| 耶和華講，這是因為in無聽thàn我ê話，就是我差我chiah-ê奴僕眾先知kā in講ê話；是早早起來差in；總是lín無聽；這是耶和華講ê。
耶利米書 29 20| 所以lín一切受掠去ê，就是我tùi耶路撒冷吹到巴比倫ê，lín lóng tio̍h聽耶和華ê話。
耶利米書 29 21| 萬軍ê耶和華，以色列ê上帝，án-ni講，論到Ko-nāi-ngá ê kiáⁿ A-hap，kap Má-se-ngá ê kiáⁿ Se-tí-ka，in託我ê名對lín宣傳白賊：看ah，我beh將in交tī巴比倫王Nî-pò͘-kah-nî-sat ê手；伊beh tī lín ê面前thâi in。
耶利米書 29 22| 猶大受掠ê眾人tī巴比倫ê，beh用chit兩人做話柄咒詛人，講，願耶和華hō͘你親像Se-tí-ka A-hap，hō͘巴比倫王用火燒伊。
耶利米書 29 23| In tī以色列中做出見笑ê事；淫in厝邊ê bó͘；koh託我ê名宣傳白賊，我所無命令in-ê；知ê是我，做干證ê亦是我；這是耶和華講ê。
耶利米書 29 24| 論Nî-hi-lân人Sī-má-ngá，你tio̍h講，
耶利米書 29 25| 萬軍ê耶和華，以色列ê上帝，án-ni講，你bat用家己ê名寄phoe hō͘耶路撒冷ê眾百姓，kap祭司Má-se-ngá ê kiáⁿ Se-hoan-ngá，kap眾祭司講，
耶利米書 29 26| 耶和華有設立你做祭司，來替祭司Iâ-hô-iâ-tāi，hō͘ lín監督耶和華ê厝，thang將一切khong-khám家己稱做先知ê人，用柴枷kā伊枷，用鎖kā伊鎖。
耶利米書 29 27| 現今A-ná-tu̍t人耶利米對lín家己稱做先知，lín啥事無責備伊ah？
耶利米書 29 28| 因為伊寄phoe到巴比倫，kā阮講，受掠ê時beh久長；lín tio̍h起厝來khiā起；作園來食果子。
耶利米書 29 29| 祭司Se-hoan-ngá就將chit張phoe讀hō͘先知耶利米聽。
耶利米書 29 30| Tùi án-ni，耶和華ê話臨到耶利米講，
耶利米書 29 31| 你tio̍h寄phoe hō͘一切受掠ê人講，耶和華論到Nî-hi-lân人Sī-má-ngá講，因為Sī-má-ngá對lín宣傳ê；我無差伊，伊hō͘ lín óa靠白賊；
耶利米書 29 32| 所以耶和華án-ni講，我beh刑罰Nî-hi-lân人Sī-má-ngá，kap伊ê後裔；伊的確無留一人khiā起tī chit-ê百姓ê中間；亦無thang看見我所beh賞賜我ê百姓ê福氣；因為伊講悖逆耶和華ê話；這是耶和華講ê。
耶利米書 30 1| 耶和華ê話臨到耶利米講，
耶利米書 30 2| 以色列ê上帝耶和華án-ni講，見若我所bat kā你講ê話，lóng tio̍h寫tī冊裡。
耶利米書 30 3| 耶和華講，看ah，日子beh到，我beh hō͘我ê百姓以色列kap猶大受掠ê人倒tńg來；我亦beh hō͘ in tò來我所賞賜in ê列祖ê地；in就得tio̍h chit-ê地做業；這是耶和華講ê。
耶利米書 30 4| 耶和華論到以色列kap猶大ê話，記tī下底。
耶利米書 30 5| 耶和華án-ni講，阮有聽見ngia̍uh-ngia̍uh-chhoah，驚惶，無平安ê聲。
耶利米書 30 6| Taⁿ lín tio̍h去問看有ta-po͘人生kiáⁿ無；怎樣我看見人人用手ji̍h腰，親像beh生kiáⁿ ê婦人人，面lóng變青？
耶利米書 30 7| 慘ah，hit-ê日是大，無thang比並；是雅各tú-tio̍h患難ê期日；總是伊beh得tio̍h救來脫出。
耶利米書 30 8| 萬軍ê耶和華án-ni講，到hit日，我beh對你ê頷頸at折伊ê擔，chhoah斷縛你ê索；外邦人無koh用伊做差用。
耶利米書 30 9| In是beh服事in ê上帝耶和華，kap in ê王大衛，就是我beh kā in興起ê。
耶利米書 30 10| 耶和華講，我ê奴僕雅各ah，án-ni你莫得驚；以色列ah，莫得驚惶；因為我beh tùi遠ê所在拯救你；亦beh tùi受掠去ê地拯救你ê後裔；雅各beh tò來得tio̍h安靜、平安；無人hō͘伊驚。
耶利米書 30 11| 因為我kap你tī-teh，來拯救你；亦beh將我所趕你到hiah-ê國一盡剿滅；總是無一盡剿滅你；beh照所合宜ê責備你；斷斷bōe會無刑罰你；這是耶和華講ê。
耶利米書 30 12| 耶和華án-ni講，你ê傷bōe醫得，你ê傷痕真傷重。
耶利米書 30 13| 無人替你辯護，hō͘你ê傷痕得tio̍h包；你無醫治ê好藥。
耶利米書 30 14| 疼你ê人lóng bōe記得你，無來探你；因為你ê罪過真重，罪惡真chōe；我用對敵hit款ê phah來phah你；亦用殘忍ê ê警戒，來警戒你。
耶利米書 30 15| 你啥事因為你ê傷來喉叫ah？你ê痛苦bōe醫得；因為你ê罪過真重，罪惡真chōe；我所以用chiah-ê款待你。
耶利米書 30 16| 所以見若吞食你ê，beh受吞食；你ê對敵，一個一個lóng hō͘人掠去；搶你ê，beh hō͘人搶，劫你ê，我beh hō͘伊受劫。
耶利米書 30 17| 耶和華講，我beh hō͘你ê身體復原，醫好你ê傷痕；因為人lóng 稱你做受趕逐ê，講，這是錫安，無人chhē見ê。
耶利米書 30 18| 耶和華án-ni講，看ah，我beh hō͘雅各受遷徙ê布棚倒tńg來，亦beh可憐伊khiā起ê所在；城beh起tī原舊ê牆基，王宮亦照舊有人khiā起。
耶利米書 30 19| Beh有感謝kap快樂ê ê聲tùi in中間出來；我也beh hō͘ in加添chōe-chōe，不致減少；hō͘ in尊貴，不致卑微。
耶利米書 30 20| In ê kiáⁿ兒beh親像早日；in ê會眾beh khiā在tī我ê面前；凡若壓制in-ê，我beh辦伊。
耶利米書 30 21| In ê君王的確是屬tī in ê；掌管in-ê，beh tùi in中間出；我beh hō͘伊近óa，伊亦beh親近我；若m̄是án-ni，是誰敢好膽親近我；這是耶和華講ê。
耶利米書 30 22| Lín beh做我ê百姓，我beh做lín ê上帝。
耶利米書 30 23| 看ah，耶和華ê受氣親像大風發出；就是掃滅ê大風，beh tńg旋攻擊pháiⁿ人ê頭殼。
耶利米書 30 24| 耶和華ê心所擬定ê iáu未做，iáu未成ê事先，祂ê大受氣的確無收倒tńg；日後lín beh明白。
耶利米書 31 1| 耶和華講，hit時我beh做以色列ta̍k房頭ê上帝；in beh做我ê百姓。
耶利米書 31 2| 耶和華án-ni講，以色列hō͘刀thâi無了ê百姓，tī曠野得tio̍h恩典；我去hō͘ in得tio̍h安歇。
耶利米書 31 3| 早時耶和華對我顯現，講，我用永遠ê疼，疼你；因為án-ni，我用慈愛牽你。
耶利米書 31 4| 以色列ê在室女ah，我beh koh建立你，你就得tio̍h建立；你beh koh用lin-long鼓做裝飾，kap快樂ê人做陣跳舞出去。
耶利米書 31 5| 你beh koh栽種葡萄園tī撒馬利亞chiah-ê山栽種ê beh栽種伊，來享受伊ê果子。
耶利米書 31 6| 因為beh有一日，Í-hoat-liân山守望ê人beh叫講，起來，咱上來去錫安，到耶和華咱ê上帝hia。
耶利米書 31 7| 耶和華án-ni講，Lín tio̍h為雅各唱歡喜ê歌，為萬國中做頭ê國出大聲，傳播o-ló講，耶和華ah，救你ê百姓以色列所chhun ê人。
耶利米書 31 8| 看ah，我beh chhōa in tùi北方來，聚集in tùi地極來；kap in來ê，有chhiⁿ-mî-ê、跛腳ê、帶娠(sin)ê、beh生kiáⁿ-ê，kui大陣相kap來。
耶利米書 31 9| In beh啼哭來，我beh tī祈禱chhōa in；我beh tī正直bōe跋倒ê路chhōa in到河邊；因為我是以色列ê父，Í-hoat-liân做我ê大kiáⁿ。
耶利米書 31 10| 列國ah，tio̍h聽耶和華ê話，傳報tī遠ê海嶼，講，趕散以色列ê beh聚集伊，koh顧守伊，親像牧者顧守伊ê羊群。
耶利米書 31 11| 因為耶和華已經救贖雅各，贖回伊脫離比伊khah強ê ê手。
耶利米書 31 12| In beh到錫安高ê所在唱歌；koh beh親像河水流，到耶和華恩典ê地，得tio̍h五穀、酒、油、羊群、牛群ê細隻ê；in ê心beh親像灌ak ê園，lóng無koh憂苦。
耶利米書 31 13| Hit時在室女beh跳舞來歡喜，少年人老人亦beh相kap歡喜；因為我beh hō͘ in ê悲哀變做歡喜，亦beh安慰in，hō͘ in tī憂悶了後來快樂。
耶利米書 31 14| 我beh用油膩hō͘祭司ê心滿足；我ê百姓亦beh因為我ê恩惠滿意；這是耶和華講ê。
耶利米書 31 15| 耶和華án-ni講，Tī La̍h-má聽見聲，啼哭koh大傷悲，拉結哭伊ê kiáⁿ兒，m̄願受安慰，因為伊ê kiáⁿ無去。
耶利米書 31 16| 耶和華án-ni講，Tio̍h禁止你ê聲，莫得啼哭；禁止你ê目睭，莫得流目屎；因為你做工，beh有報賞；in beh tùi對敵ê國tò來；這是耶和華講ê。
耶利米書 31 17| 耶和華講，你ê尾景有ǹg望，你ê kiáⁿ兒beh tò來家己ê境內。
耶利米書 31 18| 我實在有聽見Í-hoat-liân家己痛恨，講，你督責我，我就受督責；我親像教bē上chōa ê牛á，求你hō͘我oa̍t倒tńg，我就oa̍t倒tńg；因為你是我ê上帝耶和華。
耶利米書 31 19| 我oa̍t倒tńg以後就反悔；受教示以後，就phah腳腿；我就見笑漏氣，因為我擔當少年ê時ê凌辱。
耶利米書 31 20| 耶和華講，Í-hoat-liân是我疼ê kiáⁿ mah？是thang歡喜ê gín-ná mah？我見若責備伊，iáu-kú深深siàu念伊；所以我ê心腸為tio̍h伊bōe平安，我的確beh憐憫伊。
耶利米書 31 21| 以色列ê百姓ah，你tio̍h為家己立指路牌，khiā引路柱；你tio̍h留心ǹg大路，就是你所去ê原路；你tio̍h tò來，tò來tī你chiah-ê城。
耶利米書 31 22| 悖謬ê cha-bó͘-gín-ná ah，你四界流無定tio̍h，beh到tī時ah？耶和華tī地上chhòng一項新ê事，就是cha-bó͘人beh保護ta-po͘人。
耶利米書 31 23| 萬軍ê耶和華，以色列ê上帝，án-ni講，我hō͘受掠ê人tò來ê時，tī猶大地kap伊hiah-ê城，人beh koh用chit-ê話講，公義ê厝，聖ê山ah，願耶和華賜福你。
耶利米書 31 24| 猶大kap hiah-ê城ê人以及作穡人，四界飼羊ê人，lóng beh相kap khiā起tī-hia。
耶利米書 31 25| 因為心神厭倦ê人，我已經hō͘伊滿足；心神憂悶ê人，我已經hō͘伊知足。
耶利米書 31 26| 先知講，我睏醒teh想，我ê睏真歡喜。
耶利米書 31 27| 耶和華講，看ah，日子beh到，我beh hō͘以色列家kap猶大家，人kap cheng-siⁿ，lóng傳種。
耶利米書 31 28| 我早前怎樣專心將in拔出、拆毀、chhia倒、滅無、困苦；亦beh照án-ni專心將in建立、栽種；這是耶和華講ê。
耶利米書 31 29| 當hiah-ê日，人無koh講，老父食酸ê葡萄，kiáⁿ ê嘴齒酸軟。
耶利米書 31 30| ta̍k人beh 因為家己ê罪來死；見若食酸ê葡萄ê，in ê嘴齒beh軟。
耶利米書 31 31| 耶和華講，看ah，日子beh到，我beh kap以色列家，猶大家，立新ê約：
耶利米書 31 32| m̄是照我kap in ê列祖所立ê約，tī我牽in ê手，chhōa in出埃及地ê時所立ê；我雖bóng做in ê丈夫，in猶原背我ê約；這是耶和華講ê。
耶利米書 31 33| 耶和華講，hiah-ê日了後，我kap以色列家所beh立ê約是chit-ê；就是我beh用我ê律法hē tī in ê心內，刻tī in ê心；我beh做in ê上帝，in beh做我ê百姓。
耶利米書 31 34| In無koh ta̍k人教示in ê厝邊，kap in ta̍k人ê兄弟，講，Lín tio̍h bat耶和華；因為in tùi大到細，lóng beh bat我；因為我beh赦免in ê罪過，無koh記得in ê罪；這是耶和華講ê。
耶利米書 31 35| 耶和華設太陽做日時ê光，設月kap星ê定例做暝時ê光；搖動大海，hō͘伊ê湧hōa-hōa哮；萬軍ê耶和華就是祂ê名；
耶利米書 31 36| 祂有án-ni講，chiah-ê定例若會tī我ê面前廢無，以色列ê後裔chiah會tī我ê面前絕斷，永遠bōe成做國；這是耶和華講ê。
耶利米書 31 37| 耶和華án-ni講，若tī頂面ê天能量得，tī下面ê地chiah-ê根基能測度得，就我的確因為以色列ê後裔一切ê所行來棄sak伊；這是耶和華講ê。
耶利米書 31 38| 耶和華講，看ah，日子beh到，chit-ê城beh kā耶和華起造，tùi Hap-lâm-gia̍p ê樓，到角頭ê門。
耶利米書 31 39| 量ê索koh牽出去，直到Ka-li̍p山；oa̍t-tńg到Ko-a。
耶利米書 31 40| Hiat身屍kap piàⁿ火灰ka-nn̂g ê山谷，kap一切ê田園，直到Khip-lûn溪，koh直到東勢馬ê門ê角頭，lóng beh做聖，歸tī耶和華，無koh拔出，無koh chhia倒，直到永遠。
耶利米書 32 1| 猶大王Se-tí-ka第十年，就是Nî-pò͘-kah-nî-sat十八年，有耶和華ê話臨到耶利米。
耶利米書 32 2| Hit時，巴比倫王ê軍隊圍困耶路撒冷，先知耶利米關tī拘留所ê院，tī猶大王ê厝。
耶利米書 32 3| 因為猶大王Se-tí-ka已經將伊關禁，講，你啥事讖語講，耶和華án-ni講，看ah，我beh將chit-ê城交tī巴比倫王ê手，伊beh取伊；
耶利米書 32 4| 猶大王Se-tí-ka的確bōe脫離Ka-le̍k-tí人ê手，定tio̍h beh交tī巴比倫王ê手，亦beh kap伊講話，嘴對嘴，伊ê目睭亦beh看伊ê目睭，
耶利米書 32 5| Se-tí-ka beh hō͘伊帶到巴比倫，tòa tī-hia，到我眷顧伊ê時；lín雖然kap Ka-le̍k-tí人交戰，亦無利益？這是耶和華講ê。
耶利米書 32 6| 耶利米講，耶和華ê話臨到我講，
耶利米書 32 7| 看ah，你ê叔Sa-liông ê kiáⁿ Hap-ná-bia̍t beh來見你，講，我tī A-ná-tu̍t hit坵田，請你買伊；因為贖回ê權在tī你，你thang買。
耶利米書 32 8| 我ê叔ê kiáⁿ Hap-ná-bia̍t果然照耶和華ê話來拘留所ê院chhē我，對我講，我tī便雅憫ê境內，A-ná-tu̍t hit坵田，請你買；因為承接kap贖回ê權在tī你，你tio̍h買做你ê；我就知這是耶和華ê話。
耶利米書 32 9| 我就tùi我ê叔ê kiáⁿ，Hap-ná-bia̍t，買A-ná-tu̍t hit坵田，秤(phêng)hit-ê價銀hō͘伊，共十七sià-khek-le̍k。
耶利米書 32 10| 我tī契面簽名，將契封密；koh請人來做知見，亦用天秤秤銀hō͘伊。
耶利米書 32 11| 我就the̍h照規例所立ê買契，就是封密ê hit張，kap無封ê hit張；
耶利米書 32 12| 當我ê叔ê kiáⁿ Hap-ná-bia̍t，kap簽名tī契面chiah-ê知見，以及坐tī拘留所院內一切猶大人ê面前，將買賣ê契交hō͘ Má-se-ngá ê孫，Nî-lī-a ê kiáⁿ，Pa-lio̍k。
耶利米書 32 13| 當in面前，我吩咐Pa-lio̍k講，
耶利米書 32 14| 萬軍ê耶和華，以色列ê上帝，án-ni講，Tio̍h將封密ê kap無封ê，chit兩張契，收tī磁器ê內面，thang留存chōe-chōe日。
耶利米書 32 15| 因為萬軍ê耶和華，以色列ê上帝，án-ni講，將來tī chit所在人beh koh買厝宅、田園，kap葡萄園。
耶利米書 32 16| 我將買契交hō͘ Nî-lī-a ê kiáⁿ Pa-lio̍k以後，就祈禱耶和華講，
耶利米書 32 17| 主耶和華ah，你bat用大權能kap伸出ê手，創造天地；在tī你無一項oh成ê事；
耶利米書 32 18| 你施慈愛hō͘千萬人，koh將老父ê罪過報應tī伊後裔ê身上；至大全能ê上帝，萬軍ê耶和華，是祂ê名。
耶利米書 32 19| 你ê計畫有大本事，行tāi-chì有大權能，注目看世間人一切ê行做，照ta̍k人ê所行，kap in ê所做ê效果，來報應伊。
耶利米書 32 20| Tī埃及地顯出神跡奇事，直到今á日；tī以色列kap別人ê中間，亦是án-ni；hō͘你得tio̍h名聲，親像今á日一樣；
耶利米書 32 21| 用神跡奇事，kap大權能ê手，kap伸出ê手骨，kap大thang驚ê事，chhōa你ê百姓以色列出埃及地；
耶利米書 32 22| 將chit-ê流奶kap蜜ê地賞賜in，就是祢對in ê列祖chiù-chōa beh hō͘ in ê。
耶利米書 32 23| In入來得tio̍h伊做業；總是無thàn祢ê話，無行祢ê律法；祢一切命令in行ê，in無行一項；所以祢hō͘ lóng總ê災厄到tī in。
耶利米書 32 24| 看ah，有高ê土堆，in已經逼óa chit-ê城，beh取伊；城亦因為刀劍、飢荒、瘟疫，交hō͘攻擊伊ê Ka-le̍k-tí人ê手，祢所講ê已經成，祢亦親目看見。
耶利米書 32 25| 主耶和華ah，祢kā我講，tio̍h為家己用銀買田，koh請人做知見；taⁿ chit-ê城已經交tī Ka-le̍k-tí人ê手lah。
耶利米書 32 26| 耶和華ê話臨到耶利米講，
耶利米書 32 27| 看ah，我是耶和華，是見有血氣ê ê上帝，在tī我kiám有一項oh成ê事？
耶利米書 32 28| 所以耶和華án-ni講，看ah，我beh將chit-ê城交hō͘ Ka-le̍k-tí人ê手，kap巴比倫王Nî-pò͘-kah-nî-sat ê手，伊beh取伊。
耶利米書 32 29| 攻城ê Ka-le̍k-tí人beh來，放火燒chit-ê城，以及厝宅；tī chiah-ê厝頂，人bat ǹg Pa-le̍k燒香，ǹg別ê上帝灌奠，惹我ê受氣。
耶利米書 32 30| 以色列人kap猶大人，tùi少年以來，專專行我目睭中看做pháiⁿ ê事；以色列人一盡用手所做ê，惹我ê受氣；這是耶和華講ê。
耶利米書 32 31| Chit-ê城tùi起造ê日到今á日，常常惹我ê受氣，hō͘我懊惱；致到我kā伊除去離開我ê面前。
耶利米書 32 32| 是因為以色列人kap猶大人一切ê邪惡；就是in kap in ê君王、貴族、祭司、先知，kap猶大ê眾人，以及耶路撒冷khiā起ê百姓，所行ê，惹我ê受氣。
耶利米書 32 33| In用ka-chiah ǹg我，無用面；我雖然教示in，是早早起來教示in；總是in無聽thàn，來受教示。
耶利米書 32 34| In竟然用in可惡ê物，hē tī用我ê名所稱ê厝，來phah lâ-sâm伊。
耶利米書 32 35| In tī Piān-him-lùn ê山谷起Pa-le̍k ê高台，beh hō͘ in ê kiáⁿ cha-bó͘-kiáⁿ經過火歸Mô͘-lo̍k；in行這可惡ê事，hō͘猶大陷落罪；這m̄是我所命令ê，亦m̄是我ê心所想ê。
耶利米書 32 36| Taⁿ論到chit-ê城，是lín所講已經因為刀劍、飢荒、瘟疫，交tī巴比倫王ê手ê；以色列ê上帝耶和華án-ni講：
耶利米書 32 37| 看ah，我tī受氣、懊惱、大受氣ê中間，將in趕到ta̍k國，後來我beh tùi-hia招集in出來，chhōa in tò來chit所在，hō͘ in安然khiā起。
耶利米書 32 38| In beh做我ê百姓，我beh做in ê上帝。
耶利米書 32 39| 我beh hō͘ in一心一路，hō͘ in常常敬畏我，hō͘ in kap in ê kiáⁿ孫得tio̍h福氣。
耶利米書 32 40| 我beh kap in立永遠ê約，就是無oa̍t-tńg離開in，是beh賜福hō͘ in；koh hō͘ in存心敬畏我，無oa̍t-tńg離開我。
耶利米書 32 41| 我beh歡喜in，賜福hō͘ in，我實在beh盡心盡意，栽培in tī chit-ê所在。
耶利米書 32 42| 因為耶和華án-ni講，我怎樣hō͘ chit-ê一切大ê災厄臨到chit-ê百姓，我亦beh án-ni hō͘我所應允in一切ê福氣臨到in。
耶利米書 32 43| Lín講，chit-ê所在是拋荒，無人，無cheng-siⁿ；是交hō͘ Ka-le̍k-tí人ê手ê；將來人beh koh tī chit所在買田園。
耶利米書 32 44| Tī便雅憫地，tī耶路撒冷ê四圍，tī猶大chiah-ê城，tī山地chiah-ê城，tī平洋chiah-ê城，kap tī南方chiah-ê城，人beh用銀買田，tī 契面簽名，將契封密，請人做知見；因為我beh hō͘受掠ê人tò來；這是耶和華講ê。
耶利米書 33 1| 耶利米iáu-kú關tī拘留所ê院內，耶和華ê話第二pái臨到伊講，
耶利米書 33 2| 行伊ê ê耶和華，計畫來建立伊ê ê耶和華是祂ê名，祂án-ni講，
耶利米書 33 3| 你求我，我就應你，亦將你所m̄知，大koh oh得ê事，指示你。
耶利米書 33 4| 論到chit-ê城內ê厝，kap猶大王ê厝，就是拆毀來抵擋對敵ê土堆，kap抵擋刀劍ê；
耶利米書 33 5| 以色列ê上帝耶和華án-ni講，人beh來kap Ka-le̍k-tí人交戰，不過是hō͘身屍充滿chiah-ê厝，就是我tī受氣kap大受氣ê中間所thâi死ê人，因為in一切ê pháiⁿ，我就掩我ê面，m̄看chit-ê城。
耶利米書 33 6| 看ah，我beh hō͘伊ê傷復原，koh用好藥醫好伊；koh將豐盛ê平安kap誠實顯明tī in。
耶利米書 33 7| 我亦beh hō͘猶大受掠ê，kap以色列受掠ê，倒tńg來；koh建立in親像起頭。
耶利米書 33 8| 我beh洗除in一切干犯我ê罪；我亦beh赦免in一切干犯我，背叛我chiah-ê罪。
耶利米書 33 9| Chit-ê城beh tī萬國kā我做歡喜ê名，做o-ló，做榮光；因為萬國聽見我所賞賜tī in一切ê福氣，也為tio̍h我所賞賜一切ê福氣kap平安，beh驚惶ngia̍uh-ngia̍uh-chhoah。
耶利米書 33 10| 耶和華án-ni講，Lín論到chit-ê地方有講，是拋荒，無人，無cheng-siⁿ ê地方；總是tī chit所在以及拋荒，無人，無人煙，無cheng-siⁿ ê猶大chiah-ê城，kap耶路撒冷ê街市，
耶利米書 33 11| beh koh聽見有歡喜ê聲，快樂ê聲，新kiáⁿ婿ê聲，新娘ê聲；亦有人ê聲，就是hiah-ê帶謝恩ê祭到耶和華ê厝ê，teh講，Tio̍h感謝萬軍ê耶和華，因為耶和華是好，伊ê慈愛永遠tī-teh；因為我beh hō͘ chit所在受掠ê人倒tńg來，親像起頭一樣；這是耶和華講ê。
耶利米書 33 12| 萬軍ê耶和華án-ni講，Tī chit-ê拋荒，無人，無cheng-siⁿ ê地方，kap其中所有ê城，beh koh有牧者khiā起，hō͘ in ê羊群倒tī-hia。
耶利米書 33 13| Tī山地chiah-ê城，平洋chiah-ê城，南方chiah-ê城，便雅憫、耶路撒冷ê周圍，kap猶大chiah-ê城，beh koh有羊群經過算ê人ê手；這是耶和華講ê。
耶利米書 33 14| 耶和華講，看ah，日子beh到，我應允以色列家kap猶大家ê好話，我beh hō͘伊成。
耶利米書 33 15| 當hit日hit時，我beh kā大衛發生義ê枝，伊beh tī地上行公平kap公義。
耶利米書 33 16| Tī hit日猶大beh得tio̍h救，耶路撒冷beh安然khiā起；伊ê名beh稱做，耶和華咱ê義。
耶利米書 33 17| 因為耶和華án-ni講，大衛beh永遠有人坐以色列ê寶座。
耶利米書 33 18| 祭司，利未人，亦永遠有人獻燒祭禮物；常常辦理獻祭ê事tī我ê面前。
耶利米書 33 19| 耶和華ê話臨到耶利米講，
耶利米書 33 20| 耶和華án-ni講，Lín若會廢無我所立日時ê約，暝時ê約，hō͘日暝無照in ê時；
耶利米書 33 21| 就會廢無我kap我ê奴僕大衛所立ê約，hō͘伊無有kiáⁿ tī伊ê寶座做王；亦會廢無我kap服事我ê祭司利未人所立ê約。
耶利米書 33 22| 天ê象bōe算得，海ê沙bōe量得，我beh照án-ni hō͘我ê奴僕大衛ê後裔，kap服事我ê利未人，加添chōe-chōe。
耶利米書 33 23| 耶和華ê話koh臨到耶利米講，
耶利米書 33 24| Chiah-ê百姓所講ê話，你無聽見mah？in講，耶和華所揀ê兩族，祂已經棄絕伊，in án-ni看輕我ê百姓，掠做bōe koh成國 tī in ê面前。
耶利米書 33 25| 耶和華án-ni講，我所立日時暝時ê約若會無去，我若無設天地ê定例；
耶利米書 33 26| 我就會棄sak雅各kap我ê奴僕大衛ê後裔致到無對伊ê後裔取人治理亞伯拉罕，以撒，雅各ê後裔。因為我beh hō͘ in受掠ê人tò來，亦beh憐憫in。
耶利米書 34 1| 巴比倫王Nî-pò͘-kah-nî-sat chhōa伊lóng總ê軍兵，kap伊所管地上ê萬國ta̍k族，來攻擊耶路撒冷，以及hiah-ê屬伊ê城；hit時耶和華ê話臨到耶利米講，
耶利米書 34 2| 耶和華以色列ê上帝án-ni講，你tio̍h去kā猶大王Se-tí-ka講，耶和華án-ni講，看ah，我beh將chit-ê城交tī巴比倫王ê手，伊beh用火燒伊。
耶利米書 34 3| 你bōe能脫離伊ê手，的確受掠，交tī伊ê手頭，你ê目睭beh看巴比倫王ê目睭，伊beh kap你嘴對嘴講話，你亦beh到巴比倫。
耶利米書 34 4| 猶大王Se-tí-ka ah，你iáu-kú tio̍h聽耶和華ê話。耶和華論到你án-ni講，你的確無hō͘刀劍thâi死；你beh平安過世；
耶利米書 34 5| 人beh為你燒芳ê物，親像為tio̍h你ê列祖，就是你以前ê先王所燒ê一樣。人beh為tio̍h你哀傷，講，慘ah，我ê主ah。耶和華講，chit-ê話我已經講伊lah。
耶利米書 34 6| Tùi án-ni，先知耶利米tī耶路撒冷將這一切ê話kā猶大王Se-tí-ka講。
耶利米書 34 7| Hit時巴比倫王ê軍兵teh攻擊耶路撒冷，koh攻擊猶大所chhun ê城，就是拉結kap A-se-ka；因為猶大堅固ê城，只有chhun chiah-ê。
耶利米書 34 8| 耶和華ê話koh臨到耶利米。
耶利米書 34 9| 是因為Se-tí-ka王kap耶路撒冷ê眾百姓立約，kā in宣佈tháu放；就是ta̍k人tio̍h tháu放伊ê奴僕女婢，凡若希伯來ê男女，hō͘ in自由，無人thang koh用伊ê兄弟猶大人做奴僕。
耶利米書 34 10| 有份chit-ê約ê貴族kap眾百姓，聽見ta̍k人tio̍h tháu放伊ê奴僕女婢，hō͘伊自由，無koh用伊做差用，in就遵thàn來tháu放。
耶利米書 34 11| 後來就退悔，hō͘ in所tháu放自由ê奴僕女婢tò來，勉強in猶原做奴僕女婢。
耶利米書 34 12| 因為án-ni，耶和華ê話tùi耶和華臨到耶利米，講，
耶利米書 34 13| 耶和華以色列ê上帝án-ni講，我chhōa lín ê列祖tùi埃及地做奴才ê家出來ê日，kap in立約，講，
耶利米書 34 14| 到第七年，lín tio̍h ta̍k人tháu放伊ê兄弟希伯來人，賣hō͘你ê；伊已經服事你六年，你tio̍h tháu放伊，離開你來自由；總是lín ê列祖m̄聽我，亦無俯耳孔。
耶利米書 34 15| Taⁿ lín已經改變，行我所看做正直ê事；ta̍k人tùi厝邊宣佈tháu放，koh tī用我ê名來稱 ê厝，tī我ê面前立約。
耶利米書 34 16| 總是lín又koh退悔，褻瀆我ê名，ta̍k人hō͘所tháu放得tio̍h自由ê奴僕女婢倒tńg，勉強in猶原做lín ê奴僕女婢。
耶利米書 34 17| 所以耶和華án-ni講，Lín無聽thàn我，ta̍k人對伊ê兄弟，對伊ê厝邊宣傳tháu放，看ah，我對lín宣傳tháu放hō͘刀劍、瘟疫、飢荒，koh hō͘ lín流落tī天下萬國中；這是耶和華講ê。
耶利米書 34 18| 見若背我ê約，無thàn hit-ê約ê話，就是破開牛á來經過hit中間ê時，tī我ê面前所立ê；
耶利米書 34 19| 就是猶大ê貴族，耶路撒冷ê貴族，以及太監、祭司，境內眾百姓，見若tùi破開ê牛á ê中間經過ê；
耶利米書 34 20| 我beh將in交tī in ê對敵ê手，kap siàu想in ê性命ê人ê手；in ê身屍beh hō͘空中ê飛鳥kap地上ê野獸做食物。
耶利米書 34 21| Koh我beh將猶大王Se-tí-ka kap伊ê貴族交tī in ê對敵ê手，kap siàu想伊ê性命ê人ê手；亦交tī巴比倫王軍兵ê手，就是離開lín去ê。
耶利米書 34 22| 耶和華講，我beh命令in，hō͘ in koh來chit-ê城；in beh攻擊伊，取伊，用火燒伊；我亦beh hō͘猶大chiah-ê城拋荒，無人khiā起。
耶利米書 35 1| 當猶大王約西亞ê kiáⁿ Iok-ngá-kèng坐位ê時，耶和華ê話臨到耶利米講，
耶利米書 35 2| 你tio̍h去Lī-kah族ê厝，kap in講話；chhōa in到耶和華ê厝，入一間房，用酒hō͘ in lim。
耶利米書 35 3| 我就將Hap-pa-sé-nî-ngá ê孫，Ngá-lī-bí-ngá ê kiáⁿ，Ngá-sat-nî-a，kap伊ê兄弟，kap伊ê眾kiáⁿ，以及Lī-kah全族ê人，
耶利米書 35 4| Chhōa in到耶和華ê厝，入上帝ê奴僕I-ki-tāi-lī ê kiáⁿ哈蘭眾kiáⁿ ê房；hit間房tī貴族ê房ê隔壁，貴族ê房就是tī Sa-liông ê kiáⁿ Pé-mn̂g-ê Má-se-ngá ê房ê頂面。
耶利米書 35 5| 我就用碗用杯貯酒滿滿，排tī Lī-kah族人ê面前；kā in講，請lín lim酒。
耶利米書 35 6| In就講，阮m̄-lim酒，因為阮ê先祖，Lī-kah ê kiáⁿ Iok-ná-ta̍t，bat吩咐阮講，Lín kap lín ê kiáⁿ孫永永m̄-thang lim酒。
耶利米書 35 7| 亦m̄-thang起厝，m̄-thang掖種，m̄-thang栽種葡萄園，m̄-thang有chiah-ê；一世人tio̍h tòa tī布棚，hō͘ lín長歲壽tī lín寄腳ê地方。
耶利米書 35 8| 見若阮先祖Lī-kah ê kiáⁿ Iok-ná-ta̍t吩咐阮ê話，阮lóng聽thàn；阮kap阮ê bó͘，阮ê kiáⁿ，阮ê cha-bó͘-kiáⁿ，一世人lóng無lim酒。
耶利米書 35 9| 亦無起厝來家己khiā起，亦無有葡萄園，無有田園，無有種子。
耶利米書 35 10| 獨獨khiā起布棚，lóng遵thàn阮ê先祖，Iok-ná-ta̍t所命令ê來行。
耶利米書 35 11| 獨獨巴比倫王Nî-pò͘-kah-nî-sat上來chit-ê地ê時，阮就講，來ah，咱tio̍h 上耶路撒冷，來閃避Ka-le̍k-tí人ê兵，kap A-lân ê兵；因為án-ni，阮chiah khiā起耶路撒冷。
耶利米書 35 12| 耶和華ê話臨到耶利米講，
耶利米書 35 13| 萬軍ê耶和華，以色列ê上帝，án-ni講，你tio̍h去kā猶大人kap耶路撒冷khiā起ê百姓講，耶和華講，Lín m̄受教示，m̄聽thàn我ê話mah？
耶利米書 35 14| Lī-kah ê kiáⁿ Iok-ná-ta̍t所吩咐伊ê kiáⁿ孫m̄-thang lim酒ê話，in lóng遵守，到今á日亦無lim；因為in聽thàn先祖ê命令；總是我有對lín講，早早起來講；但是lín m̄聽我。
耶利米書 35 15| 我亦差我ê眾奴僕chiah-ê先知就近lín，早早起來差in，講，Lín tio̍h oa̍t頭，ta̍k人離開伊ê pháiⁿ路，改換lín ê所做；無thàn別號ê上帝來服事in，lín就thang khiā起我所賞賜lín kap lín列祖ê地；總是lín m̄俯耳孔，亦m̄聽我。
耶利米書 35 16| 因為Lī-kah ê kiáⁿ Iok-ná-ta̍t ê kiáⁿ孫有遵守in ê先祖所吩咐in ê命令，獨獨chit-ê百姓無有聽thàn我；
耶利米書 35 17| 所以耶和華，萬軍ê上帝，以色列ê上帝án-ni講，看ah，我beh hō͘我所講攻擊in一切ê災厄臨到猶大人kap耶路撒冷一切khiā起ê百姓；因為我對in講，in無有聽thàn；我叫in，in無應。
耶利米書 35 18| 耶利米對Lī-kah族ê人講，萬軍ê耶和華，以色列ê上帝，án-ni講，因為lín聽thàn lín ê先祖Iok-ná-ta̍t ê命令，守伊一切ê誡命，行伊lóng總所命令lín-ê；
耶利米書 35 19| 所以萬軍ê耶和華，以色列ê上帝，án-ni講，Lī-kah ê kiáⁿ Iok-ná-ta̍t的確永遠有人khiā tī我ê面前。
耶利米書 36 1| 猶大王約西亞ê kiáⁿ Iok-ngá-kèng第四年，有話tùi耶和華臨到耶利米講，
耶利米書 36 2| 你tio̍h the̍h一本冊，將我所對你講beh攻擊以色列kap猶大，kap ta̍k國，一切ê話；tùi我kā你講話ê hit日，就是tùi約西亞hiah-ê日起，到tī今á日；lóng寫tī hit內面。
耶利米書 36 3| Kiám-chhái猶大家beh聽我所按算beh降hō͘ in一切ê災厄；致到in beh oa̍t頭，ta̍k人離開伊ê pháiⁿ路；我就thang赦免in ê罪過kap罪惡。
耶利米書 36 4| 耶利米就叫Nî-lī-a ê kiáⁿ Pa-lio̍k來；Pa-lio̍k就將耶利米所傳耶和華對伊講一切ê話，lóng記tī冊。
耶利米書 36 5| 耶利米吩咐Pa-lio̍k講，我受阻礙，bōe能入耶和華ê厝。
耶利米書 36 6| 你tio̍h去，將我所傳，你所寫tī冊裡耶和華ê話，tī耶和華ê厝，tī禁食ê日讀hō͘百姓聽；亦讀hō͘ tùi chiah-ê城來ê猶大人聽。
耶利米書 36 7| Kiám-chhái in beh tī耶和華ê面前謙卑祈禱；in beh回頭，ta̍k人離開伊ê pháiⁿ路；因為耶和華對chit-ê百姓所講beh發出ê受氣，hit ê受氣真大。
耶利米書 36 8| Nî-lī-a ê kiáⁿ Pa-lio̍k就照先知耶利米一切所吩咐ê去行；tī耶和華ê厝，讀冊內所記耶和華ê話。
耶利米書 36 9| 猶大王約西亞ê kiáⁿ Iok-ngá-kèng五年，九月，耶路撒冷ê眾百姓，kap hiah-ê tùi猶大城來到耶路撒冷ê眾百姓；宣佈禁食tī耶和華ê面前。
耶利米書 36 10| Hit時tī耶和華ê厝，書記Sa-hoan ê kiáⁿ Ki-má-lī-ngá ê房，tī頂院，近耶和華ê厝，新門ê門口，Pa-lio̍k tùi hit本冊讀耶利米ê話，hō͘眾百姓親耳聽。
耶利米書 36 11| Sa-hoan ê孫，Ki-má-lī-ngá ê kiáⁿ，Bí-kai-a聽見冊內耶和華一切ê話，
耶利米書 36 12| 伊就落去王宮，入書記ê房；看ah，眾貴族lóng坐tī-hia，就是書記Í-lī-sa-má，Sī-má-ngá ê kiáⁿ Tē-lâi-ngá，A-kek-pho ê kiáⁿ Í-lī-ná-tan，Sa-hoan ê kiáⁿ Ki-má-lī-ngá，Hap-ná-nî-ngá ê kiáⁿ Se-tí-ka，kap lóng總ê貴族。
耶利米書 36 13| Tùi án-ni，Bí-kai-a對in講起伊所聽見一切ê話，就是Pa-lio̍k tùi百姓讀hit本冊ê時伊所聽見ê。
耶利米書 36 14| 因為án-ni chiah-ê貴族就差Kó͘-sī ê曾孫，Sī-lī-bí-ngá ê孫，Nî-thàm-ngá ê kiáⁿ Iû-tí到Pa-lio̍k hia，對伊講，你將所讀hō͘百姓聽ê冊親手the̍h來。Nî-lī-a ê kiáⁿ Pa-lio̍k就親手the̍h hit本冊來in hia。
耶利米書 36 15| In對伊講，請坐，讀hō͘阮聽；Pa-lio̍k就讀hō͘ in聽。
耶利米書 36 16| In聽這一切ê話，就大家驚惶相看；kā Pa-lio̍k講，阮決斷beh將chiah-ê話lóng kā王講。
耶利米書 36 17| In koh問Pa-lio̍k講，請你kā阮講，你用啥款來寫伊所傳一切ê話？
耶利米書 36 18| Pa-lio̍k應講，伊親嘴對我講chiah-ê話，我就用pit-ba̍k寫tī冊裡。
耶利米書 36 19| Hiah-ê貴族tùi Pa-lio̍k講，你kap耶利米tio̍h去bih-teh，m̄-thang hō͘人知lín tī toh-lo̍h。
耶利米書 36 20| Hiah-ê貴族將hit本hē tī書記Í-lī-sa-má ê房，chiah入院見王，將chiah-ê話lóng講起hō͘王聽。
耶利米書 36 21| 王差Iû-tí去the̍h hit本來，伊就tùi書記Í-lī-sa-má ê房the̍h來。Iû-tí讀hō͘王聽，亦hō͘ khiā tī王左右chiah-ê貴族聽。
耶利米書 36 22| Hit時是九月，王坐tī過冬天ê厝，面頭前有火爐teh to̍h。
耶利米書 36 23| Iû-tí 見讀三篇á四篇，王就用書記ê刀kā伊割起來，hiat tī火爐，到全本lóng燒tī爐中ê火。
耶利米書 36 24| 王kap聽見chiah-ê話ê人臣，in lóng無驚亦無拆裂in ê衫。
耶利米書 36 25| Í-lī-ná-tan kap Tē-lâi-ngá，Ki-má-lī-ngá，求王莫得燒hit本；總是伊m̄聽。
耶利米書 36 26| 王就命令Hap-bí-le̍k ê kiáⁿ Iâ-la̍h-bia̍t，kap A-su-lia̍t ê kiáⁿ Se-lâi-ngá，kap A-pek-tia̍p ê kiáⁿ Sī-lī-bí-ngá；去掠書記Pa-lio̍k kap先知耶利米；總是耶和華kā in khǹg密。
耶利米書 36 27| 王將hit本，就是Pa-lio̍k所寫耶利米所傳ê話，燒去了後，耶和華ê話臨到耶利米講，
耶利米書 36 28| 你koh the̍h一本，將猶大王Iok-ngá-kèng所燒從前hit本hiah-ê話lóng寫tī hit內面。
耶利米書 36 29| 論到猶大王Iok-ngá-kèng，你tio̍h講，耶和華án-ni講，你燒hit本，講，你啥事tī hit內面寫講，巴比倫王決斷beh來毀滅chit-ê土地，hō͘ chit所在ê人kap cheng-siⁿ lóng無去ah？
耶利米書 36 30| 所以耶和華論猶大王Iok-ngá-kèng講，伊beh無人thang坐大衛ê寶座，伊ê身屍beh hiat-ka̍k tī外面，日時hō͘日曝，暝時hō͘霜凍。
耶利米書 36 31| 我beh因為伊kap伊ê後裔，kap伊ê人臣ê罪過，刑罰in；我bēh hō͘我所講一切ê災厄臨到in，以及耶路撒冷ê百姓，kap猶大人；總是in m̄聽。
耶利米書 36 32| Tùi án-ni，耶利米koh the̍h一本，交hō͘ Nî-lī-a ê kiáⁿ書記Pa-lio̍k；伊就將耶利米所傳ê話寫tī hit內面；就是猶大王Iok-ngá-kèng所燒氣hit本一切ê話；另外koh天chōe-chōe相親像ê話。
耶利米書 37 1| 約西亞ê kiáⁿ Se-tí-ka王替Iok-ngá-kèng ê kiáⁿ Ko-nî-ngá做王；巴比倫王Nî-pò͘-kah-nî-sat bat設立伊做王tī猶大地。
耶利米書 37 2| 總是伊kap伊ê人臣，kap國內ê百姓，lóng m̄聽耶和華ê話，就是伊託先知耶利米所講ê。
耶利米書 37 3| Se-tí-ka王差Sī-lī-bí-ngá ê kiáⁿ Iû-kah，kap祭司Má-se-ngá ê kiáⁿ Se-hoan-ngá，去見先知耶利米；講，求你替阮祈禱耶和華咱ê上帝。
耶利米書 37 4| Hit時耶利米出入tī百姓ê中間；因為in iáu未kā伊關落監。
耶利米書 37 5| 法老ê軍兵已經tùi埃及出來，hiah-ê圍困耶路撒冷ê Ka-le̍k-tí人聽見in ê風聲，就撤營離開耶路撒冷。
耶利米書 37 6| 耶和華ê話臨到先知耶利米講：
耶利米書 37 7| 耶和華以色列ê上帝án-ni講，猶大王差lín來我chia問我，lín tio̍h án-ni kā伊講，看ah，法老ê軍兵hiah-ê出來beh幫贊lín-ê，beh tò去埃及本國。
耶利米書 37 8| Ka-le̍k-tí人beh koh來，攻擊chit-ê城，beh取伊，亦beh用火燒伊。
耶利米書 37 9| 耶和華án-ni講，Lín m̄-thang家己騙，講，Ka-le̍k-tí人的確beh離開阮，因為in無beh離開。
耶利米書 37 10| Lín就若phah敗攻擊lín ê Ka-le̍k-tí ê全軍，in中間只chhun受傷ê人，in ta̍k人亦beh對伊ê布棚內起來，用火燒chit-ê城。
耶利米書 37 11| Ka-le̍k-tí ê軍兵，因為驚法老ê軍兵，就撤營離開耶路撒冷；
耶利米書 37 12| Hit時耶利米出耶路撒冷，beh去便雅憫ê地；ài得tio̍h伊ê份額tī百姓ê中間。
耶利米書 37 13| 伊到便雅憫門hia，有顧門ê官，名叫I-lī-ngá，是Hap-ná-nî-a ê孫，Sī-lī-bí-ngá ê kiáⁿ；伊就掠先知耶利米，講，你是teh投降Ka-le̍k-tí人o͘h。
耶利米書 37 14| 耶利米講，無影，我m̄是投降Ka-le̍k-tí人；I-lī-ngá m̄聽伊，就掠耶利米，送伊到貴族hia。
耶利米書 37 15| Chiah-ê貴族受氣耶利米，就phah伊，關伊tī監裡，tī書記約拿單ê厝，因為in用hit間做監牢。
耶利米書 37 16| 耶利米已經到地陷ê穴內，耶利米tòa hia chōe-chōe日。
耶利米書 37 17| Se-tí-ka王差人帶伊來，王tī伊ê宮內暗靜問伊講，有甚麼話tùi耶和華來無？耶利米講，有；koh講，你beh交tī巴比倫王ê手。
耶利米書 37 18| 耶利米koh對Se-tí-ka王講，我有甚麼得罪你，á是得罪你ê人臣kap chit-ê百姓，chiah hō͘你kā我關監？
耶利米書 37 19| 你chiah-ê先知對lín讖語，講，巴比倫王的確無來攻擊lín kap chit-ê所在；taⁿ in tī toh-lo̍h？
耶利米書 37 20| Taⁿ我ê主我ê王ah，請你聽我，准我所求，m̄-thang hō͘我倒tńg去書記約拿單ê厝，免得我死tī-hia。
耶利米書 37 21| Se-tí-ka王就命令關耶利米tī拘留所ê院；ta̍k日tùi做餅ê街the̍h一粒麵包hō͘伊；直到城內無麵包chiah soah；án-ni耶利米猶原tòa tī拘留所ê院內。
耶利米書 38 1| Má-thán ê kiáⁿ Sī-hoat-thê-ngá，Pa-si-hō͘-jíⁿ ê kiáⁿ Ki-tāi-lī，Sī-lī-bí-ngá ê kiáⁿ Iû-kah，Má-ki-ngá ê kiáⁿ Pa-si-hō͘-jíⁿ，聽見耶利米對眾人所講ê話，講，
耶利米書 38 2| 耶和華án-ni講，見若tòa tī chit-ê城內ê beh tùi刀劍，tùi飢荒，tùi瘟疫來死；獨獨出去歸Ka-le̍k-tí人ê能得tio̍h活，beh拾tio̍h伊ê性命來活teh。
耶利米書 38 3| 耶和華án-ni講，chit-ê城決斷beh交tī巴比倫王軍兵ê手；伊beh取伊。
耶利米書 38 4| Tùi án-ni，貴族kā王講，求你hō͘ chit人死；因為伊對城內chhun ê兵丁，kap眾百姓，講chit號ê話，hō͘ in ê手軟；chit-ê人m̄是求hō͘百姓平安，是hō͘ in tú-tio̍h災厄。
耶利米書 38 5| Se-tí-ka王講，看ah，伊tī lín ê手頭，王bōe會干涉lín甚麼tāi-chì。
耶利米書 38 6| In就掠耶利米，hiat伊tī Hap-bí-le̍k ê kiáⁿ Má-ki-ngá ê井；hit-ê井tī拘留所ê院內；in用索將耶利米墜落去；井內無水，只有土糜；耶利米就陷tī土糜。
耶利米書 38 7| Tī王宮內ê太監，Kó͘-si̍t人Í-pek-bí-le̍k，聽見in將耶利米墜落井；hit時王坐tī便雅憫門口。
耶利米書 38 8| Í-pek-bí-le̍k就出王宮，對王講，
耶利米書 38 9| 我ê主，我ê王ah，chiah-ê人款待先知耶利米ê，lóng是pháiⁿ；有kā伊hiat落井，伊會餓死tī-hia；因為城內無米糧。
耶利米書 38 10| 王就吩咐Kó͘-si̍t人Í-pek-bí-le̍k講，你tùi chia帶三十人，thàn先知耶利米iáu未死，救伊出井。
耶利米書 38 11| Tùi án-ni，Í-pek-bí-le̍k chhōa chiah-ê人相kap去，入王宮，到庫房下，tùi-hia the̍h破布舊衫，用索墜落井，到耶利米hia。
耶利米書 38 12| Kó͘-si̍t人Í-pek-bí-le̍k kā耶利米講，你用chiah-ê破布kap舊衫，chū tī胳下孔。hē tī索頂；耶利米就照án-ni行。
耶利米書 38 13| Án-ni，in就用索拔耶利米出井；耶利米猶原tòa tī拘留所ê院。
耶利米書 38 14| Se-tí-ka王差人帶先知耶利米入耶和華ê厝第三ê門，到伊hia；王就對耶利米講，我問你一項-事，你lóng m̄-thang隱密tī我。
耶利米書 38 15| 耶利米應Se-tí-ka講，我若kā你講，你kiám無beh thâi死我mah？我若指點你，你無beh聽。
耶利米書 38 16| Se-tí-ka王暗靜對耶利米chiù-chōa講，Hit-ê創造咱ê活命ê耶和華是活ê，我指伊來chiù-chōa，我的確無thâi你，亦m̄將你交hō͘ chiah-ê siàu想你ê性命ê人ê手。
耶利米書 38 17| 耶利米對 Se-tí-ka講，耶和華萬軍ê上帝，以色列ê上帝，án-ni講，你若出去投降巴比倫王ê貴族，你ê性命就會活teh，chit-ê城不致hō͘火燒；你kap你ê全家lóng會活。
耶利米書 38 18| 你若m̄出去投降巴比倫王ê貴族，就chit-ê城beh交tī Ka-le̍k-tí人ê手；in beh用火燒伊；你亦bōe脫離in ê手。
耶利米書 38 19| Se-tí-ka王對耶利米講，我驚hiah-ê投降Ka-le̍k-tí ê猶大人，驚見Ka-le̍k-tí人將我交tī in ê手，in會凌辱我。
耶利米書 38 20| 耶利米講，Bōe-lah。求你聽我對你所講耶和華ê話，án-ni你就得tio̍h利益，你ê性命也會活teh。
耶利米書 38 21| 你若m̄肯出去，耶和華指示我ê話就是這：
耶利米書 38 22| 看ah，猶大王宮所chhun ê婦人人beh帶到巴比倫王ê貴族hia，chiah-ê婦人人beh講，你知己ê朋友使唆你，khah贏你；你ê腳lok落土糜，in就oa̍t-tńg身退去。
耶利米書 38 23| 人beh將你chiah-ê bó͘ kap你chiah-ê kiáⁿ，帶到Ka-le̍k-tí人hia，你亦bōe能脫離in ê手；beh hō͘巴比倫王ê手掠tio̍h；你也beh連累chit-ê城受火燒。
耶利米書 38 24| Se-tí-ka對耶利米講，莫得hō͘人知chiah-ê話，你就bōe死。
耶利米書 38 25| 貴族若聽見我有kap你講話，in就來chhē你，問你講，你kā王講甚麼，m̄-thang 對阮隱密，阮就無hō͘你死；王對你講甚麼，亦lóng tio̍h kā阮講；
耶利米書 38 26| 你就tio̍h kā in講，我tī王ê面前懇求伊莫得hō͘我koh入約拿單ê厝，來死tī-hia。
耶利米書 38 27| 後來眾貴族來chhē耶利米，問伊；伊就照王所吩咐一切ê話來應in。In就soah，無koh kap伊講話；因為事情無露出。
耶利米書 38 28| Tùi án-ni，耶利米猶原tòa tī拘留所ê院內；直到耶路撒冷受取ê日。
耶利米書 39 1| 猶大王Se-tí-ka九年十月，巴比倫王，Nî-pò͘-kah-nî-sat，chhōa伊lóng總ê軍兵來圍困耶路撒冷。
耶利米書 39 2| Se-tí-ka十一年，四月，初九日，城就破。
耶利米書 39 3| 耶路撒冷受取ê時，巴比倫王ê貴族Nî-kah-sa-lī-siat、Sam-kah-nî-pho、太監頭Sat-se-kim，博士長 Nî-kah-sat-lī-siat，kap巴比倫王其餘一切ê貴族，lóng來坐tī中門。
耶利米書 39 4| 猶大王Se-tí-ka kap一切ê戰士，看見in，就走；透暝tùi王ê園ê路，兩個城牆中間ê門，出城，ǹg平洋走去。
耶利米書 39 5| Ka-le̍k-tí ê軍兵追jip in，tī耶利哥ê平洋jip-tio̍h Se-tí-ka；掠伊，就帶到Hap-má地ê Lī-pí-la̍h，巴比倫王Nî-pò͘-kah-nî-sat hia；伊就審判伊。
耶利米書 39 6| 巴比倫王tī Lī-pí-la̍h thâi Se-tí-ka chiah-ê kiáⁿ，hō͘伊親目看見；巴比倫王koh thâi猶大一切尊貴ê人。
耶利米書 39 7| 亦koh iah Se-tí-ka ê目睭，用鐵鏈鏈伊，beh帶伊到巴比倫。
耶利米書 39 8| Ka-le̍k-tí人用火燒王宮kap百姓ê厝；koh拆毀耶路撒冷ê城牆。
耶利米書 39 9| Hit時侍衛長Nî-pò͘-sat-la̍h-tàn將城內所chhun ê百姓，kap投降歸服伊ê，以及其餘所chhun ê百姓，lóng掠去巴比倫。
耶利米書 39 10| 侍衛長Nî-pò͘-sat-la̍h-tàn就將百姓中sòng到無半項ê人留tī猶大地；當時亦hō͘ in葡萄園kap田。
耶利米書 39 11| 巴比倫王Nî-pò͘-kah-nî-sat論到耶利米，就吩咐侍衛長Nî-pò͘-sat-la̍h-tàn，講，
耶利米書 39 12| 將伊交代你，tio̍h好款待伊，m̄-thang害伊；伊對你講甚麼，你就照án-ni kā伊做。
耶利米書 39 13| 侍衛長Nî-pò͘-sat-la̍h-tàn，太監頭Nî-pò͘-sa-su-pan，博士長Nî-pò͘-sa-lí-siat，kap巴比倫王chiah-ê官長，
耶利米書 39 14| 差人chhōa耶利米出拘留所ê院，交代Sa-hoan ê孫，A-hi-kam ê kiáⁿ，Ki-tāi-lī，chhōa伊tò去in tau；tùi án-ni伊就khiā起百姓ê中間。
耶利米書 39 15| 耶利米iáu關tī拘留所院內ê時，耶和華ê話臨到伊講，
耶利米書 39 16| 你tio̍h去kā Kó͘-si̍t人Í-pek-bí-le̍k講，萬軍ê耶和華，以色列ê上帝，án-ni講，看ah，我講降災厄，無降福氣ê話，的確到chit-ê城；到hit日beh成tī你ê面前。
耶利米書 39 17| 耶和華講，到hit日我beh拯救你；你的確不致交付tī你所驚hiah-ê人ê手。
耶利米書 39 18| 我定tio̍h beh拯救你，你不致倒tī刀下；你beh拾tio̍h你ê性命；因為你óa靠我；這是耶和華講ê。
耶利米書 40 1| 耶路撒冷人，kap猶大人，受掠去巴比倫；其中耶利米亦hō͘侍衛長掠去，用鐵鏈縛伊；後來tùi La̍h-má放伊去；然後耶和華ê話臨到耶利米。
耶利米書 40 2| 侍衛長叫耶利米來，kā伊講，耶和華你ê上帝bat講，beh降chit-ê災厄hō͘ chit-ê所在。
耶利米書 40 3| Taⁿ耶和華hō͘伊到，照伊所講ê來行。因為lín得罪耶和華，無聽thàn伊ê話，所以chit-ê tāi-chì到tī lín。
耶利米書 40 4| 看ah，我今á日tháu開你手裡ê鐵鏈；你若看kap我去巴比倫是好，就thang來去，我beh好款待你；你若看kap我去巴比倫m̄好，就莫-用去。看ah，全地tī你ê面前，你看toh-lo̍h是好，是合宜，做你thang去。
耶利米書 40 5| 伊iáu未tò去，侍衛長koh kā伊講，你thang tò去Sa-hoan ê孫，A-hi-kam ê kiáⁿ，Ki-tāi-lī hia；現今巴比倫王設立伊管轄猶大chiah-ê城；你thang kap伊khiā起tī百姓中，á是你所看做合宜ê所在，就thang去。Tùi án-ni，侍衛長送伊米糧kap禮物，hō͘伊去。
耶利米書 40 6| 耶利米就到Bí-su-pa，見A-hi-kam ê kiáⁿ Ki-tāi-lī；kap伊khiā起tī境內chhun ê百姓ê中間。
耶利米書 40 7| Tī田野一切ê軍長，kap屬in ê人，聽見巴比倫王設立A-hi-kam ê kiáⁿ Ki-tāi-lī管轄chit所在；亦將無掠去巴比倫ê ta-po͘人、婦人人、gín-á，kap境內極sòng-hiong ê人，lóng總交伊；
耶利米書 40 8| in就來Bí-su-pa Ki-tāi-lī hia；就是Nî-thàm-ngá ê kiáⁿ以實瑪利，Ka-lī-a兩個kiáⁿ Iok-hap-lân kap約拿單，Tan-hō͘-bia̍t ê kiáⁿ Se-lâi-ngá，kap Nî-tô-hoat人Í-húi ê眾kiáⁿ，Má-ka人ê kiáⁿ Iâ-sat-nî-a，kap屬in ê人。
耶利米書 40 9| Sa-hoan ê孫，A-hi-kam ê kiáⁿ，Ki-tāi-lī tùi in kap屬in ê人chiù-chōa，講，莫得驚服事Ka-le̍k-tí人；做lín khiā起chia，服事巴比倫王，lín就會得tio̍h福氣。
耶利米書 40 10| 論到我，我beh tiàm tī Bí-su-pa，伺候hiah-ê能來咱chia ê Ka-le̍k-tí人；但是lín chiah-ê，lín tio̍h積聚酒，夏天ê果子，kap油，收tī器具內，khiā起tī lín所佔 ê城。
耶利米書 40 11| Koh有tī Mô͘-ap，kap A-bûn族ê中間，tī Í-tong，kap列國中間一切ê猶大人，聽見巴比倫王有留所chhun ê猶大人，koh設立Sa-hoan ê孫，A-hi-kam ê kiáⁿ，Ki-tāi-lī管轄in；
耶利米書 40 12| Chiah-ê一切ê猶大人tùi in hō͘人趕去ê ta̍k所在tò來，到猶大地ê Bí-su-pa、Ki-tāi-lī hia，續積聚chōe-chōe酒kap夏天ê果子。
耶利米書 40 13| Ka-lī-a ê kiáⁿ，Iok-hap-lân，kap tī田野一切ê軍長來Bí-su-pa見Ki-tāi-lī，對伊講，
耶利米書 40 14| A-bûn族ê王，Pa-lī-su，有差Nî-thàm-ngá ê kiáⁿ以實瑪利來beh取你ê性命，你知mah？總是A-hi-kam ê kiáⁿ Ki-tāi-lī m̄信in。
耶利米書 40 15| Ka-lī-a ê kiáⁿ，Iok-hap-lân tī Bí-su-pa暗靜對Ki-tāi-lī講，求你准我去，我beh thâi Nî-thàm-ngá ê kiáⁿ以實瑪利，的確無人知；kiám thang hō͘伊取你ê性命，致到歸óa你ê猶大人四散，hō͘猶大所chhun ê人lóng滅無ah？
耶利米書 40 16| A-hi-kam ê kiáⁿ Ki-tāi-lī kā Ka-lí-a ê kiáⁿ Iok-hap-lân講，你m̄-thang做chit-ê事；你所講以實瑪利ê事是無影。
耶利米書 41 1| 七月間，Í-lī-sa-má ê孫，Nî-thàm-ngá ê kiáⁿ，以實瑪利，伊是王親，亦是王ê大臣，chhōa十人來Bí-su-pa，見A-hi-kam ê kiáⁿ Ki-tāi-lī；in tī Bí-su-pa相kap食。
耶利米書 41 2| Nî-thàm-ngá ê kiáⁿ以實瑪利，以及kap伊來ê hit十人，起來，用刀thâi死Sa-hoan ê孫，A-hi-kam ê kiáⁿ，Ki-tāi-lī，就是巴比倫王所立來管轄chit-ê地ê。
耶利米書 41 3| 以實瑪利koh thâi死tī Bí-su-pa歸óa Ki-tāi-lī lóng總ê猶大人；以及tī-hia所tú-tio̍h Ka-le̍k-tí ê軍兵。
耶利米書 41 4| 伊thâi死Ki-tāi-lī了後，第二日iáu無人知；
耶利米書 41 5| Hit-tia̍p有八十人tùi示劍，tùi Sī-lô，tùi撒馬利亞來；剃嘴鬚，拆裂衫，家己割身軀，手the̍h禮物kap乳香，beh帶伊到耶和華ê厝。
耶利米書 41 6| Nî-thàm-ngá ê kiáⁿ，以實瑪利，tùi Bí-su-pa出來迎接in；ná行ná哭；到tú-tio̍h in，就kā in講，Lín來去見A-hi-kam ê kiáⁿ Ki-tāi-lī。
耶利米書 41 7| In到城中，Nî-thàm-ngá ê kiáⁿ以實瑪利，kap tè伊ê人，就thâi死in，hiat in tī乾井。
耶利米書 41 8| In中間有十人對以實瑪利講，莫得thâi死阮；因為阮有chōe-chōe小麥、大麥、油、蜜，khǹg tī田裡；伊就停手，無thâi in tī in ê兄弟中。
耶利米書 41 9| 以實瑪利thâi chiah-ê人，óa近Ki-tāi-lī hia，將in ê身屍hiat tī井裡；chit-ê井是從前A-sat王因為驚以色列王Pa-sa ê緣故所開ê；Nî-thàm-ngá ê kiáⁿ以實瑪利將所thâi ê身屍thūn滿伊。
耶利米書 41 10| 以實瑪利掠Bí-su-pa所chhun ê百姓，就是王ê眾cha-bó͘-kiáⁿ，以及iáu tòa tī Bí-su-pa ê百姓，就是侍衛長Nî-pò͘-sat-la̍h-tàn所交代A-hi-kam ê kiáⁿ Ki-tāi-lī-ê。Nî-thàm-ngá ê kiáⁿ以實瑪利掠伊去，beh過去A-bûn族hia。
耶利米書 41 11| Ka-lī-a ê kiáⁿ Iok-hap-lân，以及kap伊tī-teh ê眾軍長，聽見Nî-thàm-ngá ê kiáⁿ以實瑪利所行一切ê pháiⁿ，
耶利米書 41 12| 就chhōa眾人進前去，beh kap Nî-thàm-ngá ê kiáⁿ以實瑪利交戰；tī Ki-piàn ê大水邊chhē-tio̍h-ê。
耶利米書 41 13| 以實瑪利所帶去hiah-ê百姓看去Ka-lī-a ê kiáⁿ Iok-hap-lân，以及kap伊來ê眾軍長，就lóng歡喜。
耶利米書 41 14| Tùi án-ni， 以實瑪利tùi Bí-su-pa所掠去ê眾百姓lóng oa̍t-tńg來歸Ka-lī-a ê kiáⁿ Iok-hap-lân。
耶利米書 41 15| Nî-thàm-ngá ê kiáⁿ以實瑪利，kap八個人脫離Iok-hap-lân ê手，走去A-bûn族hia。
耶利米書 41 16| 後來Ka-lī-a ê kiáⁿ Iok-hap-lân，kap tè伊ê眾軍長，將所chhun ê百姓，就是Nî-thàm-ngá ê kiáⁿ以實瑪利phah死A-hi-kam ê kiáⁿ Ki-tāi-lī以後，tùi Bí-su-pa所帶去ê ta-po͘人、勇士、婦女、gín-á、太監，koh是伊tùi Ki-piàn帶來ê。
耶利米書 41 17| In就起身到伯利恆邊á Kim-hán ê客店停歇，想beh去埃及。
耶利米書 41 18| 這是因為Ka-le̍k-tí人ê緣故；因為Nî-thàm-ngá ê kiáⁿ以實瑪利有thâi死A-hi-kam ê kiáⁿ Ki-tāi-lī，就是巴比倫王所立來管轄chit-ê土地ê，所以in驚。
耶利米書 42 1| 眾軍長kap Ka-lī-a ê kiáⁿ Iok-hap-lân，kap Hô-sa-ngá ê kiáⁿ Iâ-sat-nî-a，以及眾百姓，tùi細到大，lóng進前來。
耶利米書 42 2| 對先知耶利米講，求你准阮tī你ê面前所求，替阮chiah-ê chhun ê人祈禱耶和華你ê上帝；阮本然真chōe，taⁿ所chhun-ê真少，這是你親目看見ê。
耶利米書 42 3| 願耶和華你ê上帝指示阮所tio̍h行ê路，所tio̍h做ê事。
耶利米書 42 4| 先知耶利米kā in講，我已經聽見；好，我beh照lín ê話，祈禱耶和華lín ê上帝；無論耶和華ìn lín甚麼，我的確lóng beh kā lín講，無對lín khǹg密一句。
耶利米書 42 5| Tùi án-ni，  in kā耶利米講，阮若無照耶和華你ê上帝差你來講一切ê話去行，就願耶和華tī你阮ê中間做真實忠信ê干證。
耶利米書 42 6| 阮chit時請你到耶和華阮ê上帝ê面前；祂所講ê，無論是好是pháiⁿ，阮lóng beh聽thàn祂ê話；阮聽thàn耶和華阮ê上帝ê話，就thang得tio̍h興通。
耶利米書 42 7| 過十日，有耶和華ê話臨到耶利米。
耶利米書 42 8| 伊就將Ka-lī-a ê kiáⁿ Iok-hap-lân，以及kap伊相kap tī-teh ê眾軍長，kap眾百姓，tùi細到大，lóng叫in來；
耶利米書 42 9| 對in講，耶和華以色列ê上帝，就是lín差我到伊ê面前來獻lín所求ê，伊án-ni講，
耶利米書 42 10| Lín若猶原beh tiàm tī chit所在，我就beh建造lín，無毀壞lín；beh栽培lín，無拔出lín；因為我有退悔我所降雨lín ê災厄。
耶利米書 42 11| 莫得驚lín所驚ê巴比倫王；耶和華講，莫得驚伊；因為我kap lín tī-teh，beh拯救lín，hō͘ lín脫離伊ê手。
耶利米書 42 12| 我beh憐憫lín，hō͘ in亦憐憫lín；hō͘ lín tò來本所在。
耶利米書 42 13| 設使lín講，阮m̄ tiàm chit所在，án-ni就是lín m̄聽thàn耶和華lín ê上帝ê話。
耶利米書 42 14| 若講，M̄-ah，阮beh入去埃及地；tī-hia無看見交戰，無聽見哨角ê聲，亦不致無thang食來iau餓；阮beh tòa hia khiā起。
耶利米書 42 15| Taⁿ lín猶大所chhun ê百姓ah，tio̍h聽耶和華ê話；萬軍ê耶和華以色列ê上帝án-ni講，Lín若竟然硬鼻beh去埃及，tòa hia寄腳，
耶利米書 42 16| 就lín所驚ê刀劍beh tī-hia jip-tio̍h lín tī埃及地；koh lín所驚ê飢荒，beh tī埃及地kā lín tè-tiâu-tiâu；lín beh死tī-hia。
耶利米書 42 17| 見若硬鼻beh去埃及，寄腳tī-hia ê人，lóng beh án-ni；in beh tùi刀劍，tùi飢荒，tùi瘟疫來死；其中無一個留teh，亦無一個脫離我所降hō͘ in ê災厄。
耶利米書 42 18| 因為萬軍ê耶和華以色列ê上帝，án-ni講，我有怎樣將我ê受氣kap大受氣piàⁿ tī耶路撒冷khiā起ê百姓；lín去埃及ê時，我亦beh照án-ni將我ê大受氣piàⁿ tī lín ê身上；hō͘ lín成做thang咒詛，thang gông-ngia̍h，thang詈罵，thang凌辱；lín亦無koh看見chit-ê所在。
耶利米書 42 19| Lín猶大所chhun ê百姓ah，耶和華論到lín有講，莫得去埃及；lín tio̍h確實知，我今á日有證明勸解lín lah。
耶利米書 42 20| Lín行差謬連累家己；因為lín差我到耶和華lín ê上帝hia，講，求你替阮祈禱耶和華，咱ê上帝；照耶和華咱ê上帝一切所講ê，kā阮講；阮beh行伊。
耶利米書 42 21| 我今á日有kā lín講lah；但是lín ê上帝耶和華ê聲，kap伊差我一切指示lín-ê，lín lóng無遵thàn。
耶利米書 42 22| Taⁿ lín tio̍h確實知，lín tī所beh去寄腳ê地，beh tùi刀劍，tùi飢荒，tùi瘟疫來死。
耶利米書 43 1| 耶利米對眾百姓講明白耶和華in ê上帝一切ê話，就是耶和華in ê上帝差伊所講一切ê話。
耶利米書 43 2| Hô-sa-ngá ê kiáⁿ A-sat-lī-ngá，kap Ka-lī-a ê kiáⁿ Iok-hap-lân，kap一切驕傲ê人，就對耶利米講，你講無影話，耶和華咱ê上帝並無差你來講，Lín m̄-thang去埃及，來寄腳tī-hia；
耶利米書 43 3| 這是Nî-lī-a ê kiáⁿ Pa-lio̍k教唆你害阮，beh將阮交tī Ka-le̍k-tí人ê手，hō͘ in thâi死阮，á是掠阮到巴比倫。
耶利米書 43 4| Tùi án-ni，Ka-lī-a ê kiáⁿ Iok-hap-lân，kap一切軍長，kap眾百姓，m̄聽thàn耶和華ê話，來tiàm tī猶大地。
耶利米書 43 5| Ka-lī-a ê kiáⁿ Iok-hap-lân，kap一切ê軍長，就將chhun ê猶大人，就是tùi in受趕去hiah-ê國tò來，beh寄腳tī猶大地ê，
耶利米書 43 6| 不論ta-po͘人，婦人人，gín-á kap王hiah-ê cha-bó͘-kiáⁿ，kap侍衛長Nî-pò͘-sat-la̍h-tàn所留來交代Sa-hoan ê孫，A-hi-kam ê kiáⁿ，Ki-tāi-lī ê眾人，kap先知耶利米，以及Nî-lī-a ê kiáⁿ Pa-lio̍k，lóng帶去埃及地，到Tap-pí-le̍k。
耶利米書 43 7| 這是因為in m̄聽thàn耶和華ê話。
耶利米書 43 8| Tī Tap-pí-le̍k，耶和華ê話臨到耶利米講，
耶利米書 43 9| 你tio̍h用手the̍h幾塊大粒石，tī猶大人ê面前，khǹg tī疊磚ê灰土內，就是tī Tap-pí-le̍k法老ê王宮門hia；
耶利米書 43 10| kā in講，萬軍ê耶和華以色列ê上帝án-ni講，看ah，我beh召我ê奴僕巴比倫王Nî-pò͘-kah-nî-sat來；tī所khǹg ê石頭頂，我beh安置伊ê寶座，伊beh tī hit石頂搭súi ê布棚。
耶利米書 43 11| 伊beh來攻擊埃及地，應該死ê就死，應該掠ê就受掠，應該hō͘刀thâi-ê就hō͘刀thâi。
耶利米書 43 12| 我也beh起火tī埃及hiah-ê神明ê廟；伊beh燒伊，掠in去；伊beh得tio̍h埃及地親像牧者穿伊ê衫；tùi hia安然出去。
耶利米書 43 13| 伊的確phah碎埃及地Pek-sī-be̍k雕刻ê柱，用火燒埃及chiah-ê神明ê廟。
耶利米書 44 1| 有話臨到耶利米，論到一切khiā起tī埃及地ê猶大人；就是khiā起tī Bi̍t-toat、Tap-pí-le̍k、Lô-hut、Pa-thek-lô境內ê猶大人，講，
耶利米書 44 2| 萬軍ê耶和華以色列ê上帝án-ni講：我所降落tī耶路撒冷，kap猶大chiah-ê城一切ê災厄，lín lóng看見；看ah，taⁿ in lóng拋荒，無人khiā起。
耶利米書 44 3| 這是因為in所行ê pháiⁿ，in去燒香服事別ê上帝，就是in kap lín以及lín ê列祖所m̄-bat-ê；án-ni惹我ê受氣。
耶利米書 44 4| 總是我bat差我ê眾奴僕先知就近lín；是早早起來差伊，講，切切願lín m̄-thang行chit-ê可惡ê事，我所怨恨ê。
耶利米書 44 5| 獨獨in無聽，亦無俯耳孔，無oa̍t-tńg離開in ê pháiⁿ；猶原燒香tī別號ê上帝。
耶利米書 44 6| 因為án-ni，我ê大受氣kap我ê受氣piàⁿ出tī猶大chiah-ê城，kap耶路撒冷ê街市，親像火to̍h起來；致到in拋荒冷靜；親像今á日án-ni。
耶利米書 44 7| Taⁿ耶和華萬軍ê上帝，以色列ê上帝，án-ni講，Lín啥事行chit-ê大pháiⁿ，害lín家己；hō͘ lín ê ta-po͘人、婦人人、gín-á，kap食奶ê嬰á，lóng tùi猶大中kā lín除去，無留一個？是因為lín用lín ê手所做ê激我ê受氣；
耶利米書 44 8| tī所去寄腳ê埃及地，燒香tī別號ê上帝，致到lín tú-tio̍h剿滅，tī天下萬國中，成做thang咒詛，thang凌辱ê。
耶利米書 44 9| 你ê列祖ê pháiⁿ，猶大列王ê pháiⁿ，in ê后妃ê pháiⁿ，lín家己ê pháiⁿ，lín ê bó͘ ê pháiⁿ，就是tī猶大地，耶路撒冷街市所行ê，lín bōe記得mah？
耶利米書 44 10| In到taⁿ iáu無家己謙卑，無驚惶，無遵thàn我tī lín ê面前，kap lín ê列祖ê面前，所設我ê法度，我ê律例。
耶利米書 44 11| 所以萬軍ê耶和華以色列ê上帝án-ni講，看ah，我beh ǹg lín變面，降災厄致到剿滅猶大ê眾人。
耶利米書 44 12| 猶大所chhun ê百姓，硬鼻去埃及地，beh tī-hia寄腳ê，我beh取來滅in；in beh倒tī埃及地，in beh tùi刀劍，tùi飢荒，來滅無，tùi細到大，lóng beh tùi刀劍，tùi飢荒，來死；in beh成做thang咒詛，thang gông-ngia̍h，thang詈罵，thang凌辱ê。
耶利米書 44 13| 因為我beh用刀劍，用飢荒，用瘟疫，刑罰khiā起埃及地ê；親像我已經刑罰耶路撒冷一樣；
耶利米書 44 14| Hō͘ hiah-ê去埃及地所chhun ê猶大人，lóng bōe得脫離，á是留teh，thang tò來猶大地，就是in ê心真欣慕tò來khiā起ê所在；因為得tio̍h脫離ê ê以外，無一個thang tò來。
耶利米書 44 15| Hiah-ê tòa tī埃及地Pa-thek-lô ê人，見若知in ê bó͘ bat對別ê上帝燒香ê，kap tī邊頭teh-khiā ê眾婦人，聚集kui大陣，應耶利米講，
耶利米書 44 16| 你奉耶和華ê名對阮所講ê話，阮m̄聽你。
耶利米書 44 17| 阮決斷beh成阮ê嘴所講一切ê話，ǹg天后燒香、灌奠，照阮kap阮ê列祖，阮ê君王，阮ê貴族，tī猶大chiah-ê城，kap耶路撒冷ê街市，平素所行ê一樣；因為hit時阮ê食物充足，享受平安；並無看見災厄。
耶利米書 44 18| 總是tùi阮停止無燒香，無灌奠tī天后，阮反tńg欠缺一切；koh tùi刀劍，tùi飢荒來滅無。
耶利米書 44 19| 阮對天后燒香灌奠ê時，阮做餅來服事伊，對伊灌奠，阮丈夫kiám無份mah？
耶利米書 44 20| 耶利米就應hiah-ê百姓，就是對hiah-ê ta-po͘婦人用chit-ê話應伊ê百姓，講，
耶利米書 44 21| Lín kap lín ê列祖，lín ê君王，lín ê貴族，kap國內ê百姓，tī猶大chiah-ê城，kap耶路撒冷街市所燒 ê香，耶和華kiám無記得in，心內kiám無想mah？
耶利米書 44 22| 耶和華因為lín所做ê pháiⁿ，所行可惡ê事，bōe koh忍得；所以lín ê地拋荒，成做thang gông-ngia̍h，thang咒詛，無人khiā起，親像今á日chit款。
耶利米書 44 23| 因為lín燒香，亦因為lín得罪耶和華，亦無聽耶和華ê話，無thàn祂ê律法，祂ê條例，祂ê干證ê話，所以lín tú-tio̍h chit-ê災厄，親像今á日chit款。　
耶利米書 44 24| 耶利米koh對眾百姓kap眾婦人人講，Lín tī埃及地一切ê猶大人，tio̍h聽耶和華ê話。
耶利米書 44 25| 萬軍ê耶和華以色列ê上帝án-ni講，Lín kap lín ê bó͘ bat用嘴講，用手成伊，講，阮所hē ê願，決斷beh行伊，就是beh對天后燒香，亦beh對伊灌奠；taⁿ做你堅固你ê願，來行你ê願。
耶利米書 44 26| 所以lín tòa埃及地一切ê猶大人，tio̍h聽耶和華ê話；耶和華講，看ah，我kí我ê大名來chiù-chōa，tī埃及全地，我ê名無koh hō͘猶大族一人ê嘴所稱呼，講，主耶和華是永活。
耶利米書 44 27| 看ah，我beh致意tī in，beh降災厄，無降福氣，tī埃及地一切ê猶大人beh tùi刀劍，tùi飢荒來滅無，到lóng了。
耶利米書 44 28| 脫離刀劍，beh tùi埃及地tò來猶大地ê，in ê人額真少；hiah-ê所chhun ê猶大人去埃及地，beh tī-hia寄腳ê，beh知是誰 ê話得tio̍h應驗，是我ê á是in-ê。
耶利米書 44 29| 耶和華講，我tī chit-ê所在beh刑罰lín，beh有chit-ê兆頭，hō͘ lín知我所講降災厄hō͘ lín hiah-ê話的確應驗。
耶利米書 44 30| 耶和華án-ni講，看ah，我beh將埃及王法老Ha̍p-hut-la̍h交tī伊ê對敵ê手，kap siàu想伊ê性命ê人ê手；親像我有將猶大王Se-tí-ka交tī伊ê對敵，就是siàu想伊ê性命ê巴比倫王Nî-pò͘-kah-nî-sat ê手。
耶利米書 45 1| 猶大王約西亞ê kiáⁿ Iok-ngá-kèng四年，Nî-lī-a ê kiáⁿ，Pa-lio̍k，將先知耶利米所傳hiah-ê話記tī冊裡；
耶利米書 45 2| Hit時耶利米對伊講，Pa-lio̍k ah，耶和華以色列ê上帝論到你有án-ni講：
耶利米書 45 3| 你bat講，我有災厄ah；耶和華tī我痛苦ê頂面加添憂愁；我吐氣到厭倦，bōe得tio̍h平安。
耶利米書 45 4| Taⁿ你tio̍h án-ni kā伊講，耶和華án-ni講，看ah，我所建立ê，我beh拆毀，我所栽種ê，我beh拔起來；全地lóng án-ni。
耶利米書 45 5| 你為家己圖謀大tāi-chì mah？莫得圖謀。看ah，因為我beh hō͘災厄降落tī見有血氣ê。總是你無論去toh-lo̍h，我beh hō͘你拾tio̍h家己ê性命；這是耶和華講ê。
耶利米書 46 1| 耶和華ê話臨到先知耶利米，論起列國ê事。
耶利米書 46 2| 論埃及：是論埃及王法老Nî-ko ê軍兵，紮營tī Pek-le̍k河邊ê Ka-ki-bí-si，當猶大王約西亞ê kiáⁿ Iok-ngá-kèng四年hō͘巴比倫王Nî-pò͘-kah-nî-sat所phah敗ê。
耶利米書 46 3| Lín tio̍h備辦大小ê藤牌，去交戰。
耶利米書 46 4| Lín tio̍h套馬、騎馬、戴盔khiā起來；磨鎗、穿戰甲。
耶利米書 46 5| 我啥事看見án-ni？in驚惶退後；in ê勇士thâi輸，緊緊走，無oa̍t頭；四周圍有驚惶；這是耶和華講ê。
耶利米書 46 6| gâu走ê走bōe-lī，勇士bōe能脫離；tī北方，Pek-le̍k河邊，in lóng tio̍h-tak跋倒。
耶利米書 46 7| Chit-ê親像尼羅河漲滿，親像江河ê水giâ湧ê，是是誰 ah？
耶利米書 46 8| 埃及親像尼羅河漲滿，伊ê水親像江河giâ湧；伊ê話講，我beh chhèng高，我beh遮蓋遍地；我beh毀壞城kap其中khiā起ê百姓。
耶利米書 46 9| 馬tio̍h 緊上來；車tio̍h亂亂走；勇士tio̍h出來；Kó͘-si̍t kap Hut ê人lóng giâ藤牌；路得ê人gâu開弓。
耶利米書 46 10| 因為hit日是主，萬軍ê耶和華ê日，報仇ê日，thang對祂ê對敵報仇；刀劍beh吞食到飽，lim血到醉；因為主，萬軍ê耶和華，tī北方Pek-le̍k河邊有獻祭ê事。
耶利米書 46 11| 埃及ê百姓ah，tio̍h上去Ki-lia̍t，來取乳香；你用chōe-chōe藥是空空；你bōe得tio̍h醫好。
耶利米書 46 12| 列邦聽見你ê凌辱；遍地lóng是你哀哭ê聲；因為勇士kap勇士相kha̍p，做一下跋倒。
耶利米書 46 13| 耶和華對先知耶利米所講ê話，論到巴比倫王Nî-pò͘-kah-nî-sat beh到，來攻擊埃及地。
耶利米書 46 14| Lín tio̍h報揚tī埃及，宣佈tī Bi̍t-toat，宣佈tī Lô-hut kap Tap-pí-le̍k，講，Tio̍h 排隊，家己備辦，因為刀劍tī你ê四圍teh吞滅。
耶利米書 46 15| 你ê大力ê怎樣跋倒？in khiā bōe在，因為耶和華趕in。
耶利米書 46 16| 伊hō͘ chōe-chōe人跋倒；大家tó相tha̍h；in就講，起來，咱tò來去本族，到咱本所在，來閃避壓制咱ê刀劍。
耶利米書 46 17| In tī-hia叫講，埃及王法老不過是一個聲，伊有phah-sńg伊ê機會。
耶利米書 46 18| 大君王，伊ê名萬軍ê耶和華，講，我kí我ê活命來chiù-chōa，伊beh來親像山中ê Tha-po̍k，親像海邊ê Ka-bi̍t。
耶利米書 46 19| Khiā起tī埃及ê百姓ah，你tio̍h備辦受掠應用ê物件，因為Lô-hut beh拋荒燒毀，無人khiā起。
耶利米書 46 20| 埃及是súi ê牛種á，獨獨tùi北方出ê毀滅來lah，來lah。
耶利米書 46 21| 其中雇chhiàⁿ ê兵，親像寮(tiâu)內肥ê牛á，in oa̍t-tńg身做一下走，khiā-bōe-tiâu；因為in tú-tio̍h患難ê日，受刑罰ê時已經到lah。
耶利米書 46 22| 伊ê聲親像蛇，teh行；對敵beh kui陣來，in beh kia̍h斧頭來攻擊伊，親像剉樹ê人一樣。
耶利米書 46 23| 耶和華講，伊ê樹林雖然真密，in亦beh剉伊；因為in比草蜢khah chōe，bōe能算得。
耶利米書 46 24| 埃及ê百姓beh見笑，beh交tī北方ê百姓ê手。
耶利米書 46 25| 萬軍ê耶和華，以色列ê上帝，講：看ah，我beh刑罰屬tī Lô ê A-bûn，kap法老，kap埃及，kap伊ê神明，kap伊ê君王；亦beh刑罰法老，以及óa靠伊ê人。
耶利米書 46 26| 我beh將in交tī siàu想in ê性命ê人ê手，kap巴比倫王Nî-pò͘-kah-nî-sat ê手，kap伊ê人臣ê手；以後埃及的確koh有人khiā起，kap早前一樣；這是耶和華講ê。
耶利米書 46 27| 我ê奴僕雅各ah，你莫得驚；以色列ah，莫得驚惶；看ah，我beh tùi遠遠ê所在拯救你；tùi受掠去ê地拯救你ê後裔；雅各beh tò來，得tio̍h安靜、平安，無人hō͘伊驚惶。
耶利米書 46 28| 我ê奴僕雅各ah，莫得驚惶，因為我kap你tī-teh；亦beh將我所趕你到hiah-ê國一盡剿滅；總是無一盡剿滅你；beh照所合宜ê，責備你，斷斷bōe會無刑罰你；這是耶和華講ê。
耶利米書 47 1| 法老攻擊Ka-sat ê事先，有耶和華論腓利士人ê話臨到先知耶利米。
耶利米書 47 2| 耶和華án-ni講，看ah，有水tùi北方chhèng起來，成做漲滿ê河，beh漲滿chit-ê地，kap其中所有ê，kap城kap其中所khiā起ê；人beh喉叫，境內khiā起ê百姓beh啼哭。
耶利米書 47 3| 為tio̍h對敵勇ê馬，伊ê蹄 kho̍k-kho̍k哮ê聲，也為tio̍h伊hiah-ê戰車緊緊走，伊ê車輪hū-hū哮，就chiah-ê做老父ê手軟，無oa̍t頭看伊ê kiáⁿ。
耶利米書 47 4| 因為時日到lah，beh毀滅一切ê腓利士人，beh tùi Chhui-lô Se-tùn剪除所chhun幫贊in-ê；因為耶和華beh毀滅腓利士人，Ka-hui-thok海嶼所chhun ê百姓。
耶利米書 47 5| Ka-sat已經無半支頭毛；A-si̍t-ki-lûn歸tī無；山谷所chhun-ê，你家己割肉，beh到jōa久ah？
耶利米書 47 6| 耶和華ê刀劍ah，你beh到tī時chiah soah？tio̍h kiu入你ê刀鞘，安靜無振動。
耶利米書 47 7| 耶和華已經命令你攻擊A-si̍t-ki-lûn，攻擊海邊ê地；祂已經派你定tio̍h，你thái-thó能停止ah？
耶利米書 48 1| 論Mô͘-ap。萬軍ê耶和華以色列ê上帝án-ni講，Nî-pho有災厄ah，因為受毀壞；Ki-lia̍t-têng tú-tio̍h見笑，受取；Bí-su-ka tú-tio̍h見笑，受敗壞。
耶利米書 48 2| Mô͘-ap無koh受o-ló，有人tī Hi-si̍t-pún設計謀beh害伊；講，來lah，咱kā伊剪除，hō͘伊無koh成做國。Má-tek-biân ah，你亦tio̍h靜靜，莫做聲；刀劍beh追趕你。
耶利米書 48 3| Tùi Hô-lô-liām有喉叫ê聲，有搶劫kap大ê毀滅。
耶利米書 48 4| Mô͘-ap tú-tio̍h毀滅，伊ê gín-á哮ê聲hō͘人聽見。
耶利米書 48 5| 因為人爬上Ló͘-hi ê山坪，ná行ná哭；落Hô-lô-liām ê山坪，聽見毀滅哀哭ê聲。
耶利米書 48 6| Lín tio̍h逃走，家己救性命；親像曠野ê杜松。
耶利米書 48 7| 你因為óa靠家己ê所做，kap家己ê財寶，亦beh受掠。Ki-boat kap屬伊ê祭司貴族，亦beh做一下受遷移。
耶利米書 48 8| 行毀滅ê，beh到ta̍k ê城；無一個城能免得；山谷beh致到敗落，平洋beh受毀壞，照耶和華所講ê。
耶利米書 48 9| Tio̍h用翼hō͘ Mô͘-ap，hō͘伊飛走；伊chiah-ê城beh致到拋荒，無人khiā起。
耶利米書 48 10| Chhìn-chhìn chhái-chhái做耶和華ê工(kong)ê，tio̍h受咒詛；禁止伊ê刀bak-tio̍h血ê，tio̍h受咒詛。
耶利米書 48 11| Mô͘-ap tùi少年以來，常常享受平安；親像坐清ê酒，無tùi chit-ê器具piàⁿ tī別ê器具；亦未bat受掠；因為án-ni伊ê原味 iáu tī-teh，氣味bē變。
耶利米書 48 12| 耶和華講，看ah，日子beh到，我beh差piàⁿ酒ê去伊hia，kā伊piàⁿ出來；piàⁿ空伊ê器具，phah破伊ê酒甕。
耶利米書 48 13| Mô͘-ap beh為tio̍h Ki-boat來見笑，親像以色列家為tio̍h in所óa靠ê Pek-te̍k-lī來見笑一樣。
耶利米書 48 14| 你怎樣講，阮是勇士，是有力thang交戰ê人？
耶利米書 48 15| Mô͘-ap變做拋荒，對敵上去，入伊hiah-ê城；所揀選ê少年人落去tú-tio̍h thâi死；這是君王，名做萬軍ê耶和華，講ê。
耶利米書 48 16| Mô͘-ap ê災厄近lah，伊ê患難緊緊到。
耶利米書 48 17| 見若tī伊ê周圍，bat伊ê名ê，lín lóng tio̍h為伊悲傷；講，hit-ê勇ê槌，súi ê柺á，thái會折(chi̍h)到án-ni？
耶利米書 48 18| Tòa tī Tí-pún ê百姓ah，tio̍h tùi你榮光ê位落來，坐tī乾燥ê地；因為毀滅Mô͘-ap-ê上來攻擊你，毀壞你hiah-ê衛所。
耶利米書 48 19| Tòa tī A-lô-jíⁿ-ê ah，tio̍h khiā tī路邊觀看，問逃走ê ta-po͘人，kap脫離ê婦人人，講，是甚麼tāi-chì ah？
耶利米書 48 20| Mô͘-ap因為毀壞來見笑，lín tio̍h啼哭喉叫；tio̍h tī A-lùn報告，講，Mô͘-ap變做拋荒。
耶利米書 48 21| 刑罰已經到tī平洋ê地，tī Hô-lûn，tī Ngá-cha̍p，tī Bí-hoat-ap；
耶利米書 48 22| tī Tí-pún，tī Nî-pho，tī Pek-te-pí-la̍h-thài-im；
耶利米書 48 23| tī Ki-lia̍t-têng，tī Pek-ka-boa̍t，tī Pek-bí-un；
耶利米書 48 24| tī加略，tī Pho-su-la̍h，kap Mô͘-ap地遠近所有ê城。
耶利米書 48 25| Mô͘-ap ê角剉斷lah，伊ê手骨at折lah；這是耶和華講ê。
耶利米書 48 26| Lín tio̍h hō͘ Mô͘-ap酒醉；因為伊自高，悖逆耶和華；伊beh tī伊所吐ê中間kō來kō去；koh beh hō͘人恥笑。
耶利米書 48 27| 以色列kiám m̄-bat hō͘你恥笑mah？伊kiám是tī賊ê中間hō͘人查出mah？因為你ta̍k-pái講起伊ê時，就搖頭拌(pōaⁿ)耳。
耶利米書 48 28| Khiā起tī Mô͘-ap-ê ah，lín tio̍h離開chiah-ê城，khiā起tī石磐；親像ka-chui作siū tī孔口ê邊。
耶利米書 48 29| 阮有聽見Mô͘-ap ê驕傲，伊ê驕傲到極；伊ê自高，伊ê驕傲，伊ê侮慢，存心家己掠做大。
耶利米書 48 30| 耶和華講，我知伊ê受氣，kap伊空空ê誇口，所行是空空。
耶利米書 48 31| 因為án-ni，我beh為tio̍h Mô͘-ap啼哭，我beh為tio̍h Mô͘-ap全地喉叫；in beh為tio̍h Kiat-jíⁿ-hap-lia̍t-siat ê人吐氣。
耶利米書 48 32| Se-pí-má ê葡萄樹ah，我為tio̍h你啼哭，比Ngá-siā人ê啼哭khah傷重；你ê枝thòaⁿ過海，直直伸到Ngá-siā ê海；hit-ê行毀滅ê已經臨到你beh收成ê果子，kap你ê葡萄。
耶利米書 48 33| 肥ê田kap Mô͘-ap地，伊ê歡喜快樂lóng無去。我hō͘酒窟ê酒無去；無人踏酒，出歡喜ê聲，hit-ê聲m̄是歡喜ê聲。
耶利米書 48 34| 因為Hi-si̍t-pún哀傷ê聲thàng到Í-lī-a-lī，直直到Ngá-cha̍p，koh tùi Só-jíⁿ到Hô-lô-liām，直到I-ki-la̍h Si-lī-si-a，因為Lêng-lîm ê水的確枯焦。
耶利米書 48 35| 耶和華講，我beh tī Mô͘-ap地，hō͘ hit-ê獻祭tī山頭壇ê kap hit-ê燒香tī伊hiah-ê神明ê，lóng soah。
耶利米書 48 36| 因為án-ni，我ê心為tio̍h Mô͘-ap親像品簫teh tân；我ê心為tio̍h Kiat-jíⁿ-hap-lia̍t-siat人親像品簫teh tân；因為in所積聚ê財物lóng無去。
耶利米書 48 37| 頭殼ta̍k-ê光khō-khō，嘴鬚ta̍k-ê剪短短，手骨ta̍k-ê割傷，腰hâ麻布。
耶利米書 48 38| Tī Mô͘-ap ta̍k間ê厝頂，kap伊hiah-ê街市，ta̍k所在有啼哭；因為我攻破Mô͘-ap，親像kòng破m̄中意ê器具。這是耶和華講ê。
耶利米書 48 39| 伊毀壞到án-ni！in啼哭到án-ni！Mô͘-ap見笑oa̍t倒tńg到án-ni！親像án-ni，Mô͘-ap beh hō͘四圍ê人恥笑gông-ngia̍h。
耶利米書 48 40| 因為耶和華án-ni講，看ah，伊beh親像鷹鳥飛來，thí開伊ê翼tī Mô͘-ap。
耶利米書 48 41| 加略hō͘人取去，hiah-ê衛所hō͘人佔去；到hit日，Mô͘-ap chiah-ê勇士ê心親像beh生kiáⁿ ê婦人人ê心。
耶利米書 48 42| Mô͘-ap beh tú-tio̍h毀滅，無koh成做國；因為in自高，悖逆耶和華。
耶利米書 48 43| 耶和華講，Mô͘-ap khiā起ê百姓ah，驚惶、陷坑、活tauh，lóng到tī你。
耶利米書 48 44| 走避驚惶ê，beh跋落陷坑；tùi陷坑peh起來ê，beh hō͘活tauh tauh-tio̍h；因為我beh hō͘刑罰ê年臨到Mô͘-ap；這是耶和華講ê。
耶利米書 48 45| Hiah-ê逃走ê氣力盡，khiā tī Hi-si̍t-pún蔭影下；總是火tùi Hi-si̍t-pún出，火燄tùi Se-hông 發，一盡燒Mô͘-ap ê邊界，kap作亂ê人頭殼ê頂面。
耶利米書 48 46| Mô͘-ap ah，你有災厄；Ki-boat ê百姓滅無lah，你ê眾kiáⁿ hō͘人掠去，你ê眾cha-bó͘-kiáⁿ做受掠ê。
耶利米書 48 47| 耶和華講，總是到日後，我beh hō͘ Mô͘-ap受掠ê人倒tńg。論Mô͘-ap受審判ê話，到chia為止。
耶利米書 49 1| 論A-bûn。耶和華án-ni講，以色列無kiáⁿ mah？無後嗣mah？Má-le̍k-kham怎樣得tio̍h Ka-tek ê地做業，伊ê百姓怎樣khiā起伊中間hiah-ê城？
耶利米書 49 2| 耶和華講，看ah，日子beh到，我beh hō͘交戰ê聲聽tī A-bûn族ê La̍h-pa，伊beh成做拋荒ê土堆；伊chiah-ê城beh hō͘火燒；前佔以色列ê，taⁿ beh hō͘以色列佔倒tńg；這是耶和華講ê。
耶利米書 49 3| Hi-si̍t-pún ah，你tio̍h哀哭，因為Gāi ê城變做拋荒；La̍h-pa ê百姓ah，tio̍h喉叫，用麻布hâ腰；tio̍h啼哭，行來行去tī籬笆中；因為Má-le̍k-kham kap伊ê祭司貴族beh做一下hō͘人掠去。
耶利米書 49 4| 悖逆ê百姓ah，lín啥事因為hiah-ê山谷，就是水潤澤ê山谷，來誇口ah？你óa靠財寶，講，Chī-chūi會來到阮chia。
耶利米書 49 5| 主萬軍ê耶和華án-ni講，看ah，我beh hō͘驚惶tùi四圍臨到lín；lín beh受趕出，ta̍k人直直去；走無路ê，無人thang聚集。
耶利米書 49 6| 總是後來我beh hō͘ A-bûn族受掠ê人倒tńg；這是耶和華講ê。
耶利米書 49 7| 論Í-tong，萬軍ê耶和華án-ni講，Tī Thê-bān無koh有智慧mah？聰明ê人無koh有計畫mah？in ê智慧無去mah？
耶利米書 49 8| Tí-tàn ê百姓ah，退去ah，逃走ah，bih去密ah；因為我刑罰以掃ê時，beh hō͘伊ê災厄到tī伊。
耶利米書 49 9| 挽葡萄ê若到你hia挽，kiám無iáu留幾粒á mah？賊若暝時來，kiám m̄是損斷到滿意nā-tiāⁿ？
耶利米書 49 10| 總是我hō͘以掃光溜溜，露現伊khǹg密ê所在，致到無tè thang bih；伊ê後裔，伊ê兄弟，伊ê厝邊lóng失敗；伊亦歸tī無。
耶利米書 49 11| Tio̍h將你無父ê kiáⁿ放下teh，我beh保全in活；你chiah-ê寡婦，亦tio̍h óa靠我。
耶利米書 49 12| 因為耶和華án-ni講，看ah，本m̄應該lim hit-ê杯ê，的確beh lim伊，莫kioh你，你kiám會一盡免刑罰mah？你的確bōe免得刑罰，你的確tio̍h lim伊。
耶利米書 49 13| 耶和華講，我kí家己來chiù-chōa，Pho-su-la̍h beh成做thang gông-ngia̍h，thang凌辱，thang咒詛，koh荒廢；伊lóng總ê城beh永遠變做拋荒。
耶利米書 49 14| 我tùi耶和華hia聽見消息，亦有使者奉差去列國，講，Lín tio̍h聚集來攻擊伊，tio̍h起來交戰。
耶利米書 49 15| 因為我hō͘你tī列國中做微細，hō͘人看輕。
耶利米書 49 16| Khiā起石洞內，把守山頂ê ah，你ê威風，你心內ê驕傲家己騙；你雖然親像鷹鳥，作你ê siū tī高ê所在，我beh tùi hia kā你取落來；這是耶和華講ê。
耶利米書 49 17| Í-tong beh成做thang gông-ngia̍h-ê，見若tùi hia過ê，的確beh奇怪，因為伊所tú-tio̍h一切ê災厄，來恥笑伊。
耶利米書 49 18| 耶和華講，的確無人khiā起tī-hia，亦無人寄腳tī-hia；是beh親像所多瑪、蛾摩拉，kap附近ê城倒壞一樣。
耶利米書 49 19| 看ah，伊beh親像獅，tùi約旦河邊ê樹林起來，攻擊堅固khiā起ê所在；目nih久我beh hō͘ in逃走，離開chit-ê所在。Chī-chūi受揀選，我就派伊治理chit-ê地；是誰能比得我？是誰能kā我定一個期ah？有甚麼牧者能khiā tī我ê面前ah？
耶利米書 49 20| 所以lín tio̍h聽耶和華所計畫攻擊Í-tong ê計策；以及祂所註定攻擊Thê-bān khiā起ê百姓ê旨意；in定tio̍h beh將hiah-ê羊群ê細ê拖去；祂亦beh hō͘ in khiā起ê所在荒廢。
耶利米書 49 21| 因為in倒壞ê聲，地就振動；in喉叫ê聲，聽到紅海。
耶利米書 49 22| 看ah，伊beh起來，親像鷹鳥飛來，thí開伊ê翼tī Pho-su-la̍h；到hit日，Í-tong chiah-ê勇士ê心親像beh生kiáⁿ ê婦人人ê心。
耶利米書 49 23| 論大馬色。Hap-má kap A-jíⁿ-poa̍t見笑，因為in聽見pháiⁿ消息，就失膽；海面有憂愁，bōe平靜。
耶利米書 49 24| 大馬色衰弱，oa̍t-tńg身beh逃走，ngia̍uh-ngia̍uh-chhoah，將伊掠tiâu-tiâu；痛苦憂愁將伊khiú-tiâu-tiâu，親像beh生kiáⁿ ê婦人人一樣。
耶利米書 49 25| Thang o-ló ê城，就是我所歡喜ê城，怎樣受放sak到án-ni？
耶利米書 49 26| 伊ê少年人beh tī伊ê街市倒落去；當hit日伊一切ê兵丁beh滅無；這是萬軍ê耶和華講ê。
耶利米書 49 27| 我亦beh hō͘火to̍h tī大馬色ê城牆，燒滅Piān-hap-ta̍t ê宮殿。
耶利米書 49 28| 論Ki-ta̍t kap Hā-só chiah-ê國，就是巴比倫王Nî-pò͘-kah-nî-sat所phah-ê，耶和華án-ni講：你起來，上去Ki-ta̍t，剿滅東方ê人。
耶利米書 49 29| In ê布棚kap羊群，人beh搶去；將帳幅kap一切ê器具，kap駱駝，搶做家己ê；人對in hoah講，四圍lóng有驚惶。
耶利米書 49 30| 耶和華講，Hā-só khiā起ê百姓ah，tio̍h逃走，走去遠，bih去密；因為巴比倫王Nî-pò͘-kah-nî-sat設計beh害lín，定tio̍h意思beh攻擊lín。
耶利米書 49 31| 耶和華講，起來，上去攻擊安然khiā起無掛慮ê族，in無門戶，無門閂，是家己khiā起ê。
耶利米書 49 32| In ê駱駝beh hō͘人搶去；in chōe-chōe cheng-siⁿ beh hō͘人劫去；見若剃鬢邊ê，beh趕散in tī四方；hō͘災厄tùi四圍到tī in；這是耶和華講ê。
耶利米書 49 33| Hā-só beh成做野狗 tiàm ê所在，永遠悽凊，無人tī-hia khiā起，亦無人tī-hia寄腳。
耶利米書 49 34| 猶大王Se-tí-ka起頭坐位ê時，耶和華論Í-lân ê話臨到先知耶利米講，
耶利米書 49 35| 萬軍ê耶和華án-ni講，看ah，我beh at折Í-lân人ê弓，就是in上等ê氣力。
耶利米書 49 36| 我beh hō͘四面ê風tùi天ê四面吹來，臨到Í-lân人，將in趕散tī四方；Í-lân受趕散ê人無一國無到。
耶利米書 49 37| 耶和華講，我beh hō͘ Í-lân人tī對敵ê面前kap siàu想in ê性命ê人ê面前來驚惶；我也beh hō͘災厄，就是我ê大受氣，臨到in；koh beh hō͘刀劍追jip in，到一盡滅in。
耶利米書 49 38| 我beh設立我ê寶座tī Í-lân，tùi-hia除去君王kap貴族；這是耶和華講ê。
耶利米書 49 39| 總是到日後，我beh hō͘ Í-lân受掠ê人tò來；這是耶和華講ê。
耶利米書 50 1| 耶和華託先知耶利米論巴比倫，論Ka-le̍k-tí人ê地，所講ê話。
耶利米書 50 2| Lín tio̍h傳播tī列邦中hō͘ in聽見，tio̍h khiā大旗；tio̍h hō͘ in聽見，m̄-thang隱瞞；講，巴比倫受攻破，Pí-le̍k見笑，Bí-lô-ta̍t phah-pháiⁿ，伊ê佛lóng見笑，伊ê偶像lóng phah-pháiⁿ。
耶利米書 50 3| 因為有一國tùi北方起來攻擊伊，beh hō͘伊ê地拋荒，無人khiā起；人kap cheng-siⁿ lóng走去。
耶利米書 50 4| 耶和華講，hit日hit時以色列人beh來，in beh kap猶大人相kap來，in beh行路，ná行ná哮，來chhē in ê上帝耶和華。
耶利米書 50 5| In問錫安ê事，面ǹg-hia，講，來lah，lín tio̍h結永遠無bōe記得ê約，來kap耶和華連合。
耶利米書 50 6| 我ê百姓做迷路ê羊；in ê牧者hō͘ in行叉路；hō͘ in oat去山裡；in tùi大山行到小山，bōe記得in安歇ê所在。
耶利米書 50 7| 見若tú-tio̍h in ê beh吞食in；in chiah-ê對敵講，阮無罪，因為in得罪耶和華，就是公義khiā起ê所在，也是in ê列祖所ǹg望ê耶和華。
耶利米書 50 8| Lín tio̍h tùi巴比倫中逃走，tùi Ka-le̍k-tí人ê地出去；tio̍h親像公ê山羊tī羊群ê頭前。
耶利米書 50 9| 我beh激動chōe-chōe大國tùi北方相kap來攻擊巴比倫；in beh排陣攻擊伊；伊beh tùi-hia受攻破；in ê箭beh親像gâu射ê勇士ê箭，lóng無空空倒tńg來。
耶利米書 50 10| Ka-le̍k-tí beh hō͘人搶去；見若搶伊ê lóng beh滿意；這是耶和華講ê。
耶利米書 50 11| 搶我ê業ê ah，因為lín歡喜快樂；因為lín跳來跳去親像踏五穀ê牛母，也teh哮親像勇ê馬；
耶利米書 50 12| lín ê老母beh見笑到極，生你ê的確漏氣；看ah，伊beh列tī chiah-ê國ê路尾，成做曠野，做乾燥ê地，做沙漠。
耶利米書 50 13| 因為耶和華ê大受氣，的確無人khiā起，beh全然拋荒；見若經過巴比倫ê beh gông-ngia̍h，也因為伊所tú-tio̍h chiah-ê災厄來恥笑伊。
耶利米書 50 14| 開弓ê人ah，lín tio̍h tī巴比倫四圍排陣；tio̍h射箭攻擊伊，莫得保惜lín ê箭；因為伊有得罪耶和華。
耶利米書 50 15| Lín tio̍h tī伊ê四圍hoah-hiàm；伊已經投降；伊ê營寨倒壞lah，城牆拆毀lah；因為這是耶和華報仇ê事，lín tio̍h ǹg伊報仇；伊怎樣款待人，也tio̍h án-ni款待伊。
耶利米書 50 16| Lín tio̍h tùi巴比倫剪除掖種ê kap收割ê時kia̍h鐮á ê；因為驚壓制ê刀劍ta̍k人beh tò去本族，ta̍k人beh走到本所在。
耶利米書 50 17| 以色列是四散ê羊，是hō͘獅趕走ê；事先是亞述王吞伊，路尾chit-ê巴比倫王，Nî-pò͘-kah-nî-sat，at折伊ê骨頭。
耶利米書 50 18| 所以萬軍ê耶和華，以色列ê上帝，án-ni講，看ah，我beh刑罰巴比倫王kap伊ê地，親像我bat刑罰亞述王一樣。
耶利米書 50 19| 我beh koh chhōa以色列tò來伊ê草場，伊beh tī Ka-bi̍t kap Pa-san食草；koh tī Í-hoat-liân山kap Ki-lia̍t地，伊ê心得tio̍h飽足。
耶利米書 50 20| 耶和華講，hit日hit時beh查以色列ê罪過，也lóng總無；beh chhē猶大ê罪惡，也chhē無；因為我所留teh ê百姓我beh赦免in。
耶利米書 50 21| 耶和華講，Tio̍h上去攻擊Bí-la̍h-tāi-ong ê地kap Pí-kat khiā起ê百姓；tio̍h追jip一盡thâi in，照我一切所吩咐你ê去行。
耶利米書 50 22| 境內有交戰ê聲kap大毀滅。
耶利米書 50 23| Phah全地ê大支槌怎樣phah折毀壞ah！巴比倫tī列國中怎樣拋荒ah！
耶利米書 50 24| 巴比倫ah，我為你設活tauh，你hō͘伊tauh-tio̍h也m̄知；你hō͘人chhē-tio̍h，掠tio̍h，因為你kap耶和華做對敵。
耶利米書 50 25| 耶和華已經開祂ê軍裝局，kia̍h出伊大受氣ê器械；因為主，萬軍ê耶和華，有tāi-chì tī Ka-le̍k-tí人ê地。
耶利米書 50 26| Lín tio̍h tùi極遠ê邊界來攻擊伊；開伊ê粟倉；hiat伊成土堆，一盡滅伊，無留半項。
耶利米書 50 27| Tio̍h thâi伊一切ê牛káng；hō͘ in落去受thâi；in有災厄ah！因為辦in ê日，hit-ê期已經到。
耶利米書 50 28| 有tùi巴比倫地逃走出來ê ê聲，tī錫安報告耶和華咱ê上帝報仇，就是祂為tio̍h祂ê殿來報仇。
耶利米書 50 29| Tio̍h招集射箭ê兵，就是一切開弓ê，來攻擊巴比倫；tī伊ê四圍紮營來phah伊；m̄-thang hō͘伊走一個；照伊所做ê報應伊；伊怎樣款待人，tio̍h照án-ni款待伊；因為伊驕傲悖逆耶和華，以色列ê聖ê。
耶利米書 50 30| 因為án-ni伊ê少年人beh tī伊ê街市倒落去，當hit日伊一切ê兵丁beh滅無；這是耶和華講ê。
耶利米書 50 31| 主，萬軍ê耶和華講，看ah，驕傲ê ah，我做你ê對敵；因為我辦你ê日，hit-ê期已經到。
耶利米書 50 32| 驕傲ê tio̍h-tak跋倒，無人扶伊起來；我beh hō͘火tī伊hiah-ê城to̍h去來，將伊四圍所有ê一盡燒lio去。
耶利米書 50 33| 萬軍ê耶和華án-ni講，以色列人kap猶大人平平受壓制；凡若掠in-ê，lóng kā伊顧tiâu-tiâu，m̄肯放伊去。
耶利米書 50 34| 救贖in-ê有大氣力；祂ê名是萬軍ê耶和華，祂beh申in ê冤，hō͘全地得tio̍h平安，亦hō͘巴比倫khiā起ê百姓ngia̍uh-ngia̍uh-chhoah。
耶利米書 50 35| 耶和華講，有刀劍臨到Ka-le̍k-tí人，kap巴比倫khiā起ê百姓，kap in ê貴族，kap in ê博士。
耶利米書 50 36| 有刀劍臨到誇口ê人，in就成做戇；有刀劍臨到伊ê勇士，in就驚惶。
耶利米書 50 37| 有刀劍臨到伊ê馬，伊ê車，kap其中ê十色人；in beh親像婦人人一樣；有刀劍臨到伊ê寶物，就受搶奪。
耶利米書 50 38| 有炕旱臨到伊lóng總ê水，就beh乾乾去；因為這是雕刻偶像ê地，人因為神佛來顛狂。
耶利米書 50 39| 所以曠野ê走獸kap豺狼beh tiàm tī-hia；刀劍亦beh tiàm tī hit中間；永永無人煙，代代無人khiā。
耶利米書 50 40| 耶和華講，的確無人khiā起tī-hia，亦無人寄腳tī in中間；beh親像我上帝chhia倒所多瑪、蛾摩拉，kap附近ê城一樣。
耶利米書 50 41| 看ah，有百姓tùi北方來；亦有大國kap chōe-chōe君王受激動，tùi地極來。
耶利米書 50 42| In kia̍h弓 kap鎗，殘忍無憐憫；in ê聲親像海湧hōa-hōa哮；in騎馬排隊，親像上陣ê人；巴比倫ê城ah，in beh攻擊你。
耶利米書 50 43| 巴比倫王聽見in ê風聲，手就軟落去；痛苦kā伊擒tiâu，痛疼親像beh生kiáⁿ ê婦人人。
耶利米書 50 44| 看ah，伊beh親像獅tùi約旦河邊ê樹林起來，攻擊堅固khiā起ê所在；目nih久，我beh hō͘ in逃走，離開chit-ê所在；是誰受揀選，我就派伊治理chit-ê地；是誰能比得我？是誰能kā我定一個期 ah？有甚麼牧者能khiā tī我ê面前ah？
耶利米書 50 45| 所以lín tio̍h聽耶和華所計畫攻擊巴比倫ê計策；以及祂所註定攻擊Ka-le̍k-tí ê旨意。In定tio̍h beh將hiah-ê羊群ê細ê拖去。祂也beh hō͘ in khiā起ê所在荒廢。
耶利米書 50 46| 因為巴比倫倒壞ê聲，地就振動；in喉叫ê聲聽tī列邦中。
耶利米書 51 1| 耶和華án-ni講，看ah，我beh起毀滅ê風，攻擊巴比倫，kap tiàm tī Li̍p-ka-bí ê人。
耶利米書 51 2| 我beh差外邦人來到巴比倫，來簸in；hō͘ in ê地空虛；tī伊tú-tio̍h患難ê日，in beh周圍攻擊伊。
耶利米書 51 3| 開弓ê tio̍h ǹg開弓ê來開弓，ǹg穿甲挺身ê來開弓；莫得惜伊ê少年人，tio̍h一盡滅伊ê全軍。
耶利米書 51 4| 受thâi-ê beh倒tī Ka-le̍k-tí人ê地；受刺ê beh倒tī伊ê街路。
耶利米書 51 5| 雖bóng以色列kap猶大，in ê地方滿滿得罪以色列ê聖ê，iáu-kú in無hō͘萬軍ê耶和華伊ê上帝棄sak in。
耶利米書 51 6| Lín tio̍h tùi巴比倫中走出，ta̍k人救家己ê性命；莫得tī in ê罪中來滅無；因為這是耶和華報仇ê期，祂beh hō͘ in tú-tio̍h應該受ê報應。
耶利米書 51 7| 巴比倫平素是耶和華手內ê金杯，hō͘全地ê人醉；列邦bat lim伊ê酒，所以列邦發狂。
耶利米書 51 8| 巴比倫忽然chhia倒，毀壞；tio̍h為伊啼哭，the̍h乳香來止伊ê痛疼，kiám-chhái iáu能醫得。
耶利米書 51 9| 咱想beh醫治巴比倫，但是伊無得tio̍h；咱tio̍h離開伊，ta̍k人tò來去本國；因為伊ê罪案抵天，透到穹蒼。
耶利米書 51 10| 耶和華已經顯明咱ê公義；來ah，咱thang tī錫安報告咱ê上帝耶和華ê所做。
耶利米書 51 11| Lín tio̍h磨光lín ê箭，giâ-tiâu lín ê藤牌，耶和華定tio̍h意思攻擊巴比倫，來毀滅伊；所以激動馬大君王ê心；因為這是耶和華報仇，就是祂為tio̍h祂ê殿來報仇。
耶利米書 51 12| Tio̍h khiā大旗攻擊巴比倫ê城牆；tio̍h堅固瞭望ê台，派守望ê，設埋伏；因為耶和華所講論巴比倫khiā起ê百姓，伊有計畫伊，亦有成伊。
耶利米書 51 13| Khiā起tī chōe-chōe水ê頂面，大發財ê ah，你ê結局到lah，貪心ê量滿lah。
耶利米書 51 14| 萬軍ê耶和華kí家己chiù-chōa講，我beh hō͘人充滿lín中間，親像草蜢一樣，in beh hoah-hiàm攻擊你。
耶利米書 51 15| 耶和華用能力創造地，用智慧建立世界；用聰明展開chiah-ê天。
耶利米書 51 16| 祂一下出聲，空中就有chōe-chōe水激動；祂hō͘雲霧tùi地極chhèng起來；祂為tio̍h雨，創造sih-nà；祂hō͘風tùi祂ê府庫出來。
耶利米書 51 17| Ta̍k人lóng愚蠢無智識；ta̍k ê銀匠lóng為tio̍h伊雕刻ê偶像來見笑；因為伊所鑄 ê偶像是假ê，也無活氣tī伊ê內面。
耶利米書 51 18| lóng是空空ê；是迷惑人ê所做；到辨理in ê時，的確受除滅。
耶利米書 51 19| 雅各ê份額無親像chiah-ê；因為伊是創造萬物ê主；以色列也是祂產業ê支派；萬軍ê耶和華是祂ê名。
耶利米書 51 20| 你是我ê斧頭，交戰ê ke-si；我beh用你phah碎列邦，用你毀滅列國；
耶利米書 51 21| 用你phah碎馬kap騎馬ê；
耶利米書 51 22| 用你phah碎戰車，kap坐tī hit頂面ê；用你phah碎ta-po͘人kap婦人人；用你phah碎老人kap gín-á；
耶利米書 51 23| 用你phah碎少年人kap在室女；用你phah碎牧者kap伊ê羊群；用你phah碎作田人，kap伊ê一對牛；用你phah碎總督kap官員。
耶利米書 51 24| 耶和華講，早巴比倫kap Ka-le̍k-tí khiā起ê百姓，tī錫安所行一切ê pháiⁿ，我beh報應in，hō͘ lín親目看見。
耶利米書 51 25| 耶和華講，你chit-ê行毀滅ê山ah，看ah，我對敵你；你毀滅全地，我beh伸我ê手tī你ê頂面，tùi山巖chhia你落去；hō͘你成做燒毀ê山。
耶利米書 51 26| 人的確無對你hia取一塊石做厝角，亦無一塊石做地基；你beh永遠拋荒；這是耶和華講ê。
耶利米書 51 27| Tio̍h tī境內khiā大旗，tī ta̍k國中pûn哨角；tiau-tî備辦列國來攻擊伊；招集A-la̍h-le̍k、Bí-nî、A-si̍t-ki-ná chiah-ê國來攻擊伊；koh派軍長來攻擊伊；hō͘馬兵上來親像粗毛ê草蜢。
耶利米書 51 28| Tiau-tî備辦列國kap馬大ê列王，伊ê總督，伊ê官員，kap伊所管全地ê人，來攻擊伊。
耶利米書 51 29| 地振動koh悽慘；因為耶和華攻擊巴比倫ê旨意已經定tio̍h；beh hō͘巴比倫ê地拋荒，無人khiā起。
耶利米書 51 30| 巴比倫ê勇士m̄-ài交戰，tòa tī營盤內；伊ê力已經無，成做親像婦人人，in ê厝宅受燒，in ê門栱phah折。
耶利米書 51 31| 走文書ê走去tú-tio̍h走文書ê；報消息ê tú-tio̍h報消息ê；報告巴比倫王知，伊ê城四面hō͘人取去；
耶利米書 51 32| 路頭hō͘人佔去，蘆竹受火燒，交戰ê人亦驚惶。
耶利米書 51 33| 萬軍ê耶和華，以色列ê上帝，án-ni講：巴比倫親像粟埕，已經踏到平平；koh無jōa久，收成ê時就到。
耶利米書 51 34| 巴比倫王Nî-pò͘-kah-nî-sat吞食我，teh碎我；hō͘我成做空ê器具；伊親像大魚吞我；用我ê寶物充滿伊ê腹肚，koh將我吐出。
耶利米書 51 35| 錫安khiā起ê百姓beh講，巴比倫用暴虐款待我，kap我ê身體；願chit-ê罪歸tī伊。耶路撒冷人beh講，願流阮ê血ê罪歸tī Ka-le̍k-tí khiā起ê百姓。
耶利米書 51 36| 所以耶和華án-ni講，看ah，我beh替你申冤，亦beh替你報仇；我beh hō͘伊ê海乾去，hō͘伊ê水泉無水。
耶利米書 51 37| 巴比倫beh成做土堆，做野狗tòa ê所在；做thang gông-ngia̍h，thang恥笑ê，亦無人khiā去。
耶利米書 51 38| In beh親像勇ê獅hm̄-hm̄哮，親像細隻獅哮叫。
耶利米書 51 39| 當in熱ê時，我beh為in辦酒桌，hō͘伊酒醉，hō͘伊快樂，長睏，永無精神；這是耶和華講ê。
耶利米書 51 40| 我beh帶in落去，親像羊á，親像公ê綿羊，公ê山羊，到受thâi ê地。
耶利米書 51 41| Sī-sa-khek怎樣受攻破！天下所o-ló-ê，怎樣受霸佔！巴比倫tī列國中，怎樣變做拋荒！
耶利米書 51 42| 海水漲起來，淹過巴比倫；伊hō͘ chōe-chōe湧蓋密。
耶利米書 51 43| 伊ê城變做拋荒，乾燥ê地，沙漠，無人khiā起，無人經過ê所在。
耶利米書 51 44| 我beh刑罰Pí-le̍k tī巴比倫，我beh挖出伊ê嘴所吞ê；萬百姓無koh歸óa伊；巴比倫ê城牆亦倒壞。
耶利米書 51 45| 我ê百姓ah，lín tio̍h對伊ê中間出去；ta̍k人救家己，閃避耶和華ê大受氣。
耶利米書 51 46| Lín ê心m̄-thang失膽，亦m̄-thang因為境內所聽見ê風聲來驚惶；因為今年有風聲傳來，暝時亦有風聲；境內有強暴ê事，官長攻擊官長。
耶利米書 51 47| 看ah，日子beh到，我beh辦巴比倫雕刻ê偶像，hō͘ in全地見笑；伊hiah ê受thâi ê人beh倒tī in中間。
耶利米書 51 48| Hit時天地kap其中所有ê，beh因為巴比倫失敗來歡喜；因為行毀滅ê beh tùi北方來到伊hia；這是耶和華講ê。
耶利米書 51 49| 巴比倫àn怎樣hō͘以色列受thâi ê人倒落去，親像án-ni，伊全地受thâi ê人亦beh tī巴比倫倒落去。
耶利米書 51 50| 閃避刀劍ê tio̍h緊走，m̄-thang khiā-teh；tio̍h tī遠遠ê所在記念耶和華，心內追想耶路撒冷。
耶利米書 51 51| 阮因為聽詈罵漏氣，滿面見笑；因為異邦人入耶和華ê厝hiah-ê聖ê所在。
耶利米書 51 52| 所以耶和華講，看ah，日子beh到，我辦巴比倫雕刻ê偶像；thong國受傷ê人beh hiⁿ-hiⁿ-chhan。
耶利米書 51 53| 巴比倫雖然上到天，雖然hō͘伊堅固高ê所在koh-khah堅固；iáu-kú有行毀滅ê beh tùi我chia到伊hia；這是耶和華講ê。
耶利米書 51 54| Tùi巴比倫有哀哭ê聲，tùi Ka-le̍k-tí人ê地有大毀滅ê聲。
耶利米書 51 55| 因為耶和華毀滅巴比倫，hō͘ in中間ê大聲soah去，in ê湧hōa-hōa哮，親像chōe-chōe ê水；伊響ê聲亦發出。
耶利米書 51 56| 因為毀滅ê來攻擊巴比倫；伊ê勇士受掠，in ê弓tú-tio̍h at折；因為耶和華是行報應ê上帝，祂決斷beh報仇。
耶利米書 51 57| 君王，名做萬軍ê耶和華ê，講，我beh hō͘伊ê貴族、博士、總督、官員，以及勇士，lóng酒醉，永永睏，無精神。
耶利米書 51 58| 萬軍ê耶和華án-ni講：巴比倫闊大ê城牆beh一盡倒壞；伊高大ê城門beh hō͘火燒lio去；眾百姓所tio̍h磨ê beh歸tī空空；列國所tio̍h磨ê歸tī火；in lóng beh厭倦。
耶利米書 51 59| 猶大王Se-tí-ka坐位ê第四年上去巴比倫ê時，Má-se-ngá ê孫，Nî-lī-a ê kiáⁿ Se-lâi-ngá，kap王相kap去。
耶利米書 51 60| (Se-lâi-ngá是王ê內侍) 先知耶利米有話吩咐伊。耶利米將一切beh臨到巴比倫ê災厄，就是論到巴比倫所寫一切ê話，來記上冊。
耶利米書 51 61| 耶利米對Se-lâi-ngá講，你到巴比倫ê時，要緊tio̍h讀chit-ê冊裡ê話。
耶利米書 51 62| Koh tio̍h講，耶和華ah，祢論到chit所在bat講beh滅伊，甚至無人khiā起，連cheng-siⁿ亦無，的確永遠拋荒。
耶利米書 51 63| 你chit-ê冊讀了，就tio̍h縛tī一塊石頭，hiat落tī Pek-lat河中，
耶利米書 51 64| 講，巴比倫為tio̍h耶和華所beh降hō͘伊ê災厄的確親像án-ni沉落去，bōe koh起來；in lóng beh厭倦。	耶利米ê話，到chia為止。
耶利米書 52 1| Se-tí-ka坐位ê時，二十一歲；tī耶路撒冷做王十一年。伊ê老母名Hap-bō͘-tha；是Li̍p-ná人耶利米ê cha-bó͘-kiáⁿ。
耶利米書 52 2| 伊行耶和華所看做pháiⁿ ê事；照Iok-ngá-kèng一切所行ê。
耶利米書 52 3| 耶路撒冷kap猶大tú-tio̍h chiah-ê事，是因為耶和華發出受氣；beh tùi伊ê面前趕出in；hit時Se-tí-ka背叛巴比倫王。
耶利米書 52 4| 當Se-tí-ka坐位第九年，十月初十，巴比倫王Nî-pò͘-kah-nî-sat chhōa伊全軍來攻擊耶路撒冷，tī城ê對面紮營，koh tī四圍作土堆攻擊城。
耶利米書 52 5| Tùi án-ni，城受圍困，直到Se-tí-ka十一年。
耶利米書 52 6| 四月初九日，城內飢荒真傷重，致到hit所在ê百姓lóng無糧。
耶利米書 52 7| 城受攻破，一切ê兵丁透暝tùi óa近王ê園，兩個城牆中ê門，hit條路走出城。Ka-le̍k-tí人tú-tú tī四圍攻擊城，in就tùi A-la̍h-pa ê路逃走。
耶利米書 52 8| Ka-le̍k-tí ê軍兵追jip王，tī耶利哥ê平洋追tio̍h Se-tí-ka；伊ê全軍lóng離開伊四散。
耶利米書 52 9| In掠tio̍h王，帶到Hap-má地ê Lī-pí-la̍h，巴比倫王hia；巴比倫王就審判伊。
耶利米書 52 10| 巴比倫王tī Se-tí-ka ê目睭前，thâi死伊hiah-ê kiáⁿ，koh tī Lī-pí-la̍h thâi猶大一切ê貴族。
耶利米書 52 11| Koh iah Se-tí-ka兩蕊目睭，巴比倫王用鐵鏈鏈伊，帶到巴比倫，關伊tī監裡，直到伊死ê日。
耶利米書 52 12| 巴比倫王Nî-pò͘-kah-nî-sat王十九年，五月初十日，跟隨巴比倫王ê侍衛長Nî-pò͘-sat-la̍h-tàn入耶路撒冷。
耶利米書 52 13| 用火燒耶和華ê殿，kap王宮；koh用火燒耶路撒冷一切ê厝，就是富貴家ê厝。
耶利米書 52 14| 跟tè侍衛長Ka-le̍k-tí ê全軍就拆毀耶路撒冷四圍ê城牆。
耶利米書 52 15| Hit時侍衛長Nî-pò͘-sat-la̍h-tàn將民間sòng-hiong-ê，kap留tī城內所chhun ê百姓，kap hiah-ê投降巴比倫王ê，以及眾人中所chhun-ê，lóng掠去。
耶利米書 52 16| 獨獨侍衛長Nî-pò͘-sat-la̍h-tàn留hit-ê地方第一sòng-hiong-ê，hō͘ in治理葡萄園，kap種作。
耶利米書 52 17| 耶和華殿內ê銅柱，kap耶和華殿內ê盆座，以及銅海，Ka-le̍k-tí人lóng phah破，將hiah-ê銅運到巴比倫。
耶利米書 52 18| Koh帶去鼎、托á、剪刀、盤、碗，kap所用一切ê銅器。
耶利米書 52 19| 杯、火爐、盤、鼎、燈台、碗、au，一切金器ê金，銀器ê銀，侍衛長lóng帶去。
耶利米書 52 20| Koh帶所羅門為耶和華ê殿所chhòng兩支柱，一個銅海kap座下十二隻銅牛，chiah-ê器具ê銅bōe能秤(chhìn)伊ê輕重。
耶利米書 52 21| 一支柱高十八肘，圓環十二肘，厚四指，中央空殼。
耶利米書 52 22| 柱ê頂面有銅ê柱斗，高五肘；柱斗ê周圍有網á kap石榴，lóng是銅做ê；第二支柱siâng一款，亦有石榴。
耶利米書 52 23| 四面有九十六粒ê石榴；tī網á ê周圍共有一百粒石榴。
耶利米書 52 24| 侍衛長掠祭司頭Se-lâi-ngá，kap第二級ê祭司Se-hoan-a，kap三個顧門ê；
耶利米書 52 25| koh tùi城內掠一個管兵ê官，kap tī城內所tú-tio̍h常常見王ê面ê七人，kap軍長ê書記，點算百姓ê，以及城中所tú-tio̍h ê國民六十人。
耶利米書 52 26| 侍衛長Nî-pò͘-sat-la̍h-tàn將chiah-ê人帶到Lī-pí-la̍h，巴比倫王hia。
耶利米書 52 27| 巴比倫王phah-in，tī Hap-má地ê Lī-pí-la̍h thâi死in；án-ni猶大百姓受掠，離開本地。
耶利米書 52 28| Nî-pò͘-kah-nî-sat所掠ê人數，記tī下底；Tī第七年，掠猶大人三千連二十三人。
耶利米書 52 29| Nî-pò͘-kah-nî-sat十八年，tùi耶路撒冷掠去八百三十二人。
耶利米書 52 30| Nî-pò͘-kah-nî-sat二十三年，侍衛長Nî-pò͘-sat-la̍h-tàn掠去猶大人七百四十五名；共有四千六百人。
耶利米書 52 31| 猶大王Iok-ngá-kun受掠了後，第三十七年，巴比倫王Í-bī-bí-lô-ta̍t元年，十二月二五日，舉起猶大王Iok-ngá-kun，放伊出監。
耶利米書 52 32| 亦用好話安慰伊，hō͘伊ê位khah高其餘chiah-ê王ê位，就是kap伊同tī巴比倫ê。
耶利米書 52 33| Thǹg去伊監內所穿ê衫，一世人kap巴比倫王相kap食。
耶利米書 52 34| 巴比倫王賞賜伊所欠用ê植物，日日hō͘伊一份；kui世人是án-ni，直到伊死ê日。
耶利米哀歌 1 1| Ai ah！chit-ê城從前百姓滿滿，taⁿ怎樣孤單teh坐！	從前tī列國中做大ê，taⁿ竟然親像寡婦；	從前tī chiah-ê省中尊伊做王后ê，Taⁿ成做進貢ê)
耶利米哀歌 1 2| 伊暝間大啼哭，目屎流到滿面；	Tī一切親愛ê人ê中間無一個安慰伊；	伊ê朋友lóng用詭詐款待伊，	In成做伊ê對敵。
耶利米哀歌 1 3| 猶大因為tú-tio̍h苦難，koh因為受tio̍h chōe-chōe勞苦，就遷徙到外邦；	伊tiàm tī異邦中無thang chhē-tio̍h安歇；	追jip伊ê tī狹狹ê所在lóng jip-tio̍h伊。
耶利米哀歌 1 4| 錫安ê路徑悲傷，因為無人赴伊ê節期；	伊ê城門lóng冷靜，伊ê祭司吐氣；	伊ê在室女艱難，伊本身也憂苦。
耶利米哀歌 1 5| 伊ê對敵做頭，伊ê仇讎興通；	因為耶和華為tio̍h伊chōe-chōe悖逆，hō͘伊受苦；	伊ê gín-ná hō͘對敵掠去。
耶利米哀歌 1 6| 錫安ê cha-bó͘-kiáⁿ，伊ê súi一盡無去；	伊ê貴族親像chhē無草場ê鹿。	In無氣力，受趕tī追jip ê人ê面前。
耶利米哀歌 1 7| 耶路撒冷tī患難khún-tio̍k ê時，	就追想早時一切歡喜ê事；	伊ê百姓陷落tī對敵ê手，無人救護伊ê時，	對敵看見就恥笑伊ê冷靜。
耶利米哀歌 1 8| 耶路撒冷大大犯罪；所以成做無清氣ê物；	平素尊敬伊ê，taⁿ看見伊赤身露體，就lóng看輕伊；	伊家己也吐氣，倒退。
耶利米哀歌 1 9| 伊ê污穢tī伊ê衫á裾；伊無想tio̍h伊ê結局；	所以tú-tio̍h非常ê狼狽；無人安慰伊。	耶和華ah，求你看我ê苦難；因為對敵家己誇大。
耶利米哀歌 1 10| 對敵伸手，搶伊一切ê寶物；	伊看見外邦人入伊ê聖所，	就是你bat吩咐m̄-thang入你ê會中ê)
耶利米哀歌 1 11| 伊ê百姓lóng吐氣，四界chhē食物；	In用好物換米糧，ài救性命；	耶和華ah，求你看顧；因為我是真卑賤。
耶利米哀歌 1 12| 凡若tùi chia過ê人ah，chit-ê事kiám kap你無干涉mah？	請看我所tú-tio̍h ê憂悶，有甚麼憂悶thang比並，	就是耶和華tī伊大受氣ê日所行tī我ê)
耶利米哀歌 1 13| 伊tùi頂面降落火，入我ê骨來khah贏伊；	伊張羅網，纏絆我ê腳，hō͘我oa̍t倒tńg；	伊hō͘我thong日冷靜，暈去。
耶利米哀歌 1 14| 我罪過ê擔，是伊ê手所縛ê；	絞kui條，hē tī我ê頷頸；hō͘我ê氣力無去；	主交我tī對敵ê手，我所抵擋bōe-tiâu-ê)
耶利米哀歌 1 15| 我城中ê勇士，主m̄-ti̍h伊；	主招集大ê會來攻擊我，制壓我ê少年人；	主踏猶大ê在室女，親像tī酒窟中。
耶利米哀歌 1 16| 我因為chiah-ê tāi-chì啼哭，我ê目睭目屎chhē-chhē倒；	因為扶持我ê性命來安慰我ê，離開我真遠。	我ê kiáⁿ兒無依óa，因為對敵khah贏。
耶利米哀歌 1 17| 錫安伸手，無人安慰伊；	論到雅各，耶和華已經出命令，hō͘四圍ê人做伊ê對敵；	耶路撒冷tī in中間，親像無清氣ê物。
耶利米哀歌 1 18| 耶和華是公義，因為我有悖逆伊ê命令；	眾百姓ah，請聽，看我ê痛苦；	我chiah-ê在室女kap少年人lóng hō͘人掠去。
耶利米哀歌 1 19| 我叫親愛ê人，總是in欺騙我；	我ê祭司，我ê長老，teh chhē救命ê米糧；	hit時就斷氣tī城內。
耶利米哀歌 1 20| 耶和華ah，我tī患難中請你來鑑察；	我ê心腸攪絞，我ê心tī我ê內面亂chau-chau；因為我大大悖逆。	Tī外面刀劍hō͘人死kiáⁿ；tī厝內親像有死失。
耶利米哀歌 1 21| In聽見我吐氣，亦無人安慰我；	我ê對敵lóng聽見我所tú-tio̍h ê患難，因為你做chit-ê事，in lóng歡喜；	你beh hō͘報告ê日到，in就親像我。
耶利米哀歌 1 22| 願in pháiⁿ ê所行，lóng排tī你ê面前；	你為tio̍h我一切ê罪過，怎樣款待我，求你照án-ni款待in；	因為我ê吐氣真chōe，我ê心亦暈去。
耶利米哀歌 2 1| Ai ah！主受氣，hō͘烏雲遮蓋錫安ê cha-bó͘-kiáⁿ；	伊將以色列ê súi tùi天hiat落地；	tī伊受氣ê日，亦無念tio̍h伊ê腳踏椅。
耶利米哀歌 2 2| 主thún踏雅各一切khiā起ê所在，亦無憐憫；	伊受氣chhia倒猶大cha-bó͘-kiáⁿ ê衛所，hō͘伊倒到平地；	伊凌辱chit國，kap伊ê貴族。
耶利米哀歌 2 3| 伊ê受氣真烈，一盡斬斷以色列ê角；	Tī對敵ê面前，kiu伊ê chiàⁿ手；	伊親像四圍吞滅ê火燄，將雅各燒lio去。
耶利米哀歌 2 4| 伊開弓親像對敵，伊khiā-teh kia̍h起chiàⁿ手親像仇讎，	亦一盡剿滅目睭所歡喜ê；	Tī錫安cha-bó͘-kiáⁿ ê布棚，piàⁿ出伊ê大受氣親像火一樣。
耶利米哀歌 2 5| 主變做親像對敵，吞滅以色列；	伊吞滅一切伊ê宮殿，伊毀壞伊hiah-ê衛所；	Tī猶大cha-bó͘-kiáⁿ ê中間，加添chōe-chōe悲傷kap悲哀。
耶利米哀歌 2 6| 伊出力拆毀伊ê籬笆，親像花園；	伊毀壞伊聚會ê所在；	所定tio̍h ê節期kap安歇日，tī錫安lóng bōe記得；耶和華hō͘伊án-ni；	Koh tī伊ê受氣痛恨中，看輕君王kap祭司。
耶利米哀歌 2 7| 主棄sak伊ê祭壇，厭惡伊ê聖所；	將伊ê宮殿ê牆交tī對敵ê手；	In tī耶和華ê厝hōa-hōa哮，親像tī節期ê日一樣。
耶利米哀歌 2 8| 錫安cha-bó͘-kiáⁿ ê城牆，耶和華決意beh拆毀；	伊牽準線，直直毀滅，手無kiu 倒tńg；	伊hō͘ 外牆kap城牆lóng悲哀；做一下衰敗。
耶利米哀歌 2 9| 伊ê門沉落地，主毀壞at折伊ê門栱；	伊ê君王kap貴族tòa tī無法律ê列國中；	伊ê先知無得tio̍h耶和華ê啟示。
耶利米哀歌 2 10| 錫安cha-bó͘-kiáⁿ ê長老坐tī土腳，靜靜無聲；	用土粉sám頭殼；用麻布hâ腰；	耶路撒冷ê在室女頭殼chhih落地。
耶利米哀歌 2 11| 我ê目睭流目屎致到煙暈，我ê心腸攪絞。	我ê肝膽墮落地，因為我ê百姓ê cha-bó͘-kiáⁿ tú-tio̍h毀滅；	Koh因為gín-ná kap食奶ê tī城內ê街路暈去。
耶利米哀歌 2 12| In tī城內街路暈去，親像受傷ê，	Tī老母ê心懷氣beh斷；	hit時對老母講，五穀kap酒tī toh-lo̍h？
耶利米哀歌 2 13| 耶路撒冷ê cha-bó͘-kiáⁿ ah，我beh怎樣為你做干證？我beh用甚麼譬喻你ah？	錫安ê在室女ah，我beh用甚麼比並你，hō͘你得tio̍h安慰ah？	因為你ê傷嘴大親像海；是誰能醫好你ah？
耶利米哀歌 2 14| 你ê先知替你看虛假kap愚戇ê異象；	無顯出你ê罪過，thang hō͘你受掠ê 倒tńg來；	獨獨替你看虛假ê啟示，kap受遷徙ê因端nā-tiāⁿ。
耶利米哀歌 2 15| 見若過路人lóng kā你phah pho̍k-á；	In ǹg耶路撒冷ê cha-bó͘-kiáⁿ，恥笑搖頭，講：	chit-ê城kiám是人所稱十足súi，做全地所歡喜ê mah？
耶利米哀歌 2 16| 你ê對敵lóng ǹg你大大開伊ê嘴；	In恥笑koh咬齒，講，阮有吞滅伊；	這真正是阮所ǹg望ê日；taⁿ阮有tú-tio̍h，阮有看見。
耶利米哀歌 2 17| 耶和華有成伊所定tio̍h；	應驗伊早時所命令ê話；	伊chhia倒，亦無保惜；	Hō͘對敵對你大悅，	hō͘你ê對敵ê角kia̍h高。
耶利米哀歌 2 18| In ê心求叫主；	錫安cha-bó͘-kiáⁿ ê牆ah，你tio̍h暝日流目屎親像溪；	你m̄-thang歇睏，你ê目睭仁tio̍h流目屎無soah。
耶利米哀歌 2 19| 暝間換更ê時，tio̍h起來求叫；	Tī主ê面前piàⁿ出你ê心親像水；	你ê gín-ná tī街市口因為iau暈去；	你tio̍h為tio̍h in ê性命ǹg主kia̍h手來祈禱。
耶利米哀歌 2 20| 耶和華ah，求你鑑察，看你ǹg 是誰 án-ni行！	婦人人kiám thang食in所生ê，手所抱ê嬰á mah？	祭司kap先知kiám thang tī主ê聖所受thâi mah？
耶利米哀歌 2 21| Gín-ná kap老人倒tī街路ê土腳；	我chiah-ê在室女kap壯丁倒tī刀下；	你受氣ê日thâi死in；你thâi死in，亦無憐憫。
耶利米哀歌 2 22| 你叫四圍thang驚惶ê到tī我，親像tī節期ê日。	Tī耶和華受氣ê日，無人有脫離，亦無人留teh；	我所抱所io-ê，對敵kā伊thâi死了了。
耶利米哀歌 3 1| 因為主受氣ê柺á來tú-tio̍h艱苦ê，我就是hit-ê人。
耶利米哀歌 3 2| 伊chhōa我，hō͘我行tī烏暗，無tī光明。
耶利米哀歌 3 3| 伊真正thong日ta̍uh-ta̍uh出手攻擊我。
耶利米哀歌 3 4| 伊hō͘我ê肉kap皮ta-la去；伊at折我ê骨頭。
耶利米哀歌 3 5| 伊起土堆攻擊我，用苦毒ê物kap艱難圍困我。
耶利米哀歌 3 6| 伊hō͘我tòa tī烏暗ê所在，親像死久久ê人一樣。
耶利米哀歌 3 7| 伊用籬笆圍我，hō͘我走bōe出，伊hō͘我ê鐵鏈ná重。
耶利米哀歌 3 8| 我哀叫求幫贊ê時，伊hō͘我ê祈禱bōe得tio̍h聽見。
耶利米哀歌 3 9| 伊用過phah ê石頭塞密我ê路，伊hō͘我ê路彎曲。
耶利米哀歌 3 10| 伊對tī我親像熊埋伏teh，親像獅tiàm暗密ê所在。
耶利米哀歌 3 11| 伊hō͘我迷路，kā我拆碎；hō͘我冷靜。
耶利米哀歌 3 12| 伊開弓，用我做箭靶。
耶利米哀歌 3 13| 伊用箭袋ê箭射入我ê臟腑。
耶利米哀歌 3 14| 我成做我ê百姓ê笑柄；in thong日用我做歌曲。
耶利米哀歌 3 15| 伊用苦毒ê物充滿我，用in-tîn kā我灌到驚。
耶利米哀歌 3 16| 伊用沙母粒(soa-bú-lia̍p)phah折我ê嘴齒，用火灰sám我ê身軀。
耶利米哀歌 3 17| 你hō͘我ê心離開平安遠遠；我bōe記得福氣。
耶利米哀歌 3 18| 我就講，我ê氣力衰敗，koh我tī耶和華hia，lóng無ǹg望。
耶利米哀歌 3 19| 求你記得我ê困苦，我ê艱難，親像in-tîn苦膽。
耶利米哀歌 3 20| 我ê心追想chiah-ê，就tī我ê腹內鬱悶。
耶利米哀歌 3 21| 我ê心倒tńg想chit-ê事，所以我有ǹg望，
耶利米哀歌 3 22| 阮無致到滅無，是tùi耶和華chiah-ê慈愛；因為伊ê憐憫無窮盡。
耶利米哀歌 3 23| 主ê仁慈ta̍k早起換新；你ê誠實極其闊大。
耶利米哀歌 3 24| 我ê心講，耶和華是我ê基業；因為án-ni我beh ǹg望伊。
耶利米哀歌 3 25| 見若thèng候耶和華，chhē求伊ê，伊beh施恩hō͘伊。
耶利米哀歌 3 26| Ǹg望耶和華ê拯救，靜靜thèng候，這是好。
耶利米哀歌 3 27| 人少年ê時背伊ê擔，這是好。
耶利米哀歌 3 28| 伊tio̍h家己坐，無做聲，因為chit-ê擔是耶和華hē tī伊ê身上。
耶利米哀歌 3 29| 伊ê嘴tio̍h俯tī塵埃，kiám-chhái有ǹg望。
耶利米哀歌 3 30| 伊tio̍h kù-chāi人phah嘴phóe，滿滿受凌辱。
耶利米哀歌 3 31| 因為主的確無永遠棄sak人。
耶利米哀歌 3 32| 主雖然hō͘人憂悶，iáu-kú beh照伊百般ê慈愛，發出憐憫。
耶利米哀歌 3 33| 伊hō͘人受苦憂悶，m̄是伊所甘心。
耶利米哀歌 3 34| 人將世上受關監ê踏tī腳下，
耶利米哀歌 3 35| á是tī至koânê ê面前冤屈人，
耶利米哀歌 3 36| á是冤枉人ê案件，這是主所無歡喜。
耶利米哀歌 3 37| 若m̄是主所命令，是誰能講伊就成？
耶利米哀歌 3 38| 好pháiⁿ-tāi kiám-m̄是出tī至koânê ê嘴mah？
耶利米哀歌 3 39| 人活tī世間，因為家己ê罪過受刑罰，啥事哀怨？
耶利米哀歌 3 40| 咱tio̍h省察，查考咱ê路；koh oa̍t-tńg來歸耶和華。
耶利米哀歌 3 41| 咱tio̍h獻心kia̍h手，ǹg天頂ê上帝。
耶利米哀歌 3 42| 阮犯罪悖逆，你無赦免。
耶利米哀歌 3 43| 你用受氣罩阮，追jip阮；你行剿滅，亦無憐憫。
耶利米哀歌 3 44| 你用密雲遮蓋家己，致到祈禱bōe能透過。
耶利米哀歌 3 45| 你hō͘阮tī萬百姓ê中間成做污穢受棄sak ê物。
耶利米哀歌 3 46| 阮ê對敵lóng ǹg阮大大開嘴。
耶利米哀歌 3 47| 驚惶kap陷坑，殘害kap毀滅，lóng到tī阮。
耶利米哀歌 3 48| 我ê百姓ê cha-bó͘-kiáⁿ tú-tio̍h毀滅，因為án-ni我流目屎親像溪。
耶利米哀歌 3 49| 我ê目睭流目屎，無停無soah，
耶利米哀歌 3 50| 直直thèng候耶和華俯落看，tùi天鑑察。
耶利米哀歌 3 51| 因為我ê城chiah-ê cha-bó͘-kiáⁿ，hō͘我觸目傷心。
耶利米哀歌 3 52| 無因端kap我做仇讎ê追jip我，親像jip鳥á一樣。
耶利米哀歌 3 53| In hō͘我ê性命死tī陷坑，用一塊石頭thūn tī我ê頂面。
耶利米哀歌 3 54| Chōe-chōe水淹過我ê頭殼；我講，我無命lah。
耶利米哀歌 3 55| 耶和華ah，我tùi深ê陷坑求叫你ê名。
耶利米哀歌 3 56| 你bat聽我ê聲；我ê提氣求叫，你莫得ng耳孔m̄聽。
耶利米哀歌 3 57| 我求叫你ê日，你近óa我，講，m̄免驚。
耶利米哀歌 3 58| 主ah，祢申我ê冤枉，祢救贖我ê性命。
耶利米哀歌 3 59| 耶和華ah，你看見我所受ê冤屈，求你kā我判斷。
耶利米哀歌 3 60| In怨恨我，謀害我，你lóng有看見。
耶利米哀歌 3 61| 耶和華ah，in詈罵我，謀害我，你lóng有聽見；
耶利米哀歌 3 62| 亦聽見hiah-ê起來攻擊我ê人所講ê，以及thong日所設beh害我ê計謀。
耶利米哀歌 3 63| 求你觀看，in坐teh á是起來，lóng用我做in ê歌曲，
耶利米哀歌 3 64| 耶和華ah，你tio̍h照in ê手所做ê，來報應in。
耶利米哀歌 3 65| 你tio̍h hō͘ in ê心剛硬，hō͘你ê咒詛到tī in。
耶利米哀歌 3 66| 你tio̍h發出受氣追趕in；tùi耶和華ê天下剿滅in。
耶利米哀歌 4 1| Ai ah，黃金退光！好金變色！	聖所ê石hiat tī ta̍k條街市口。
耶利米哀歌 4 2| 錫安寶貴ê眾kiáⁿ thang比並好金，	現在怎樣看做燒磁人所做ê磁器！
耶利米哀歌 4 3| 野狗尚且用奶頭hō͘伊ê kiáⁿ suh；	我ê百姓ê婦人人反tńg變做殘忍，親像曠野ê鴕鳥。
耶利米哀歌 4 4| 食奶ê嬰á，伊ê舌乾燥，khi̍h tī上kiuⁿ；	Gín-ná討餅，無人peh hō͘伊。
耶利米哀歌 4 5| 平素食好物ê，taⁿ tī街路無依óa；	平素睏tī朱紅褥á，taⁿ倒tī糞埽堆。
耶利米哀歌 4 6| 我ê百姓ê cha-bó͘-kiáⁿ ê罪過，比所多瑪ê罪惡khah重；	伊目nih久倒壞，m̄是人ê手hō͘伊án-ni。
耶利米哀歌 4 7| 錫安ê世家平素比雪khah清氣，比奶khah白，	In ê身體比紅寶玉khah紅，親像藍寶石ê光滑。
耶利米哀歌 4 8| Taⁿ in ê面比火炭khah烏；tī街路裡無人會認得；	In一重皮piⁿ一重骨，枯焦親像一支乾柴。
耶利米哀歌 4 9| Hō͘刀thâi死ê比餓死ê，iáu khah得；	因為是欠缺田園ê土產，漸漸消無，親像刺鑿透過。
耶利米哀歌 4 10| 慈心ê婦人人親手主伊ê kiáⁿ；	我ê百姓ê cha-bó͘-kiáⁿ tú-tio̍h毀滅ê時，用chit-ê做米糧。
耶利米哀歌 4 11| 耶和華一盡發出伊ê受氣，piàⁿ出伊ê大受氣；	起火tī錫安，燒伊hiah-ê地基。
耶利米哀歌 4 12| 地上ê君王，kap世間khiā起ê百姓，	Lóng m̄信對敵kap仇讎會入耶路撒冷ê城門。
耶利米哀歌 4 13| 這是因為伊ê先知ê罪惡，伊ê祭司ê過失；	In tī城內流人ê血。
耶利米哀歌 4 14| In tī街路親像chhiⁿ-mî-ê亂亂行，koh hō͘血bak lâ-sâm，	致到人m̄敢摸in ê衫。
耶利米哀歌 4 15| 人hoah in講，閃開，無清氣ê！閃開 ，閃開，m̄-thang摸；	In逃走四界流ê時，列邦中ê人講，M̄-thang hō͘伊iáu寄腳tī-chia。
耶利米哀歌 4 16| 耶和華受氣趕in，無koh眷顧in！	人無尊重祭司，也無敬長老。
耶利米哀歌 4 17| 阮iáu teh ǹg望幫贊，致到目睭煙暈，猶原是空空；	阮tī瞭望ê所在，瞭望一個bōe能救人ê國。
耶利米哀歌 4 18| In親像phah獵ê追jip阮ê腳步，致到阮m̄敢行tī阮ê街路！	阮ê結局近lah，阮ê日子滿lah；因為阮ê結局到lah。
耶利米哀歌 4 19| 追jip阮ê，比空中ê鷹鳥khah緊！	In tī山裡追jip阮；tī曠野埋伏當等阮。
耶利米哀歌 4 20| 耶和華所抹油ê，thang比並阮鼻孔內ê氣，tī in ê陷坑內hō͘人掠tio̍h！	論到伊，阮bat講，阮beh tī伊ê致蔭下，活tī列國中。
耶利米哀歌 4 21| khiā起O͘-su地Í-tong ê cha-bó͘-kiáⁿ ah，做你歡喜快樂！	總是苦杯亦beh捧到你hia；你beh lim到醉，家己thǹg-theh-theh。
耶利米哀歌 4 22| 錫安ê cha-bó͘-kiáⁿ ah，你ê罪過ê刑罰已經盡lah。	耶和華的確無hō͘你koh受掠；	Í-tong ê cha-bó͘-kiáⁿ ah，伊beh辦你ê罪過；	伊beh顯明你ê罪惡。
耶利米哀歌 5 1| 耶和華ah，求你記念阮所tú-tio̍h ê事；	看阮所受ê凌辱，來鑑察伊。
耶利米哀歌 5 2| 阮ê產業歸tī外邦人，	阮ê厝宅歸tī別族。
耶利米哀歌 5 3| 阮是無老父ê孤兒，	阮ê老母親像寡婦。
耶利米哀歌 5 4| 阮tio̍h出銀chiah有水thang lim，	阮hiâⁿ柴亦tio̍h買。
耶利米哀歌 5 5| 追jip阮ê chhi̍h-tio̍h阮ê頷頸；	阮厭倦，bōe得tio̍h歇睏。
耶利米哀歌 5 6| 阮投降埃及人kap亞述人，	因為beh得tio̍h米糧thang食飽。
耶利米哀歌 5 7| 阮ê列祖犯罪，taⁿ in無去lah；	阮tio̍h擔當in ê罪過。
耶利米哀歌 5 8| 奴僕管轄阮；	無人救阮脫離in ê手。
耶利米哀歌 5 9| 阮拚性命來得tio̍h米糧，	因為有刀劍tī曠野。
耶利米哀歌 5 10| 阮ê皮膚烏親像火爐，	因為飢荒來發熱。
耶利米哀歌 5 11| In tī錫安強姦婦人人，	以及猶大chiah-ê城ê在室女。
耶利米哀歌 5 12| In縛hiah-ê貴族ê手，kā in吊離地；	見tio̍h老大ê面，亦無尊敬。
耶利米哀歌 5 13| 少年人扛石磨，	Gín-á taⁿ-chhâ，致到跋倒。
耶利米哀歌 5 14| 老人無koh坐tī城門口，	少年人無koh作樂。
耶利米哀歌 5 15| 阮ê心快樂已經soah，	阮ê跳舞變做悲哀。
耶利米哀歌 5 16| 阮頭殼頂ê冕旒ka-la̍uh，	阮有災厄ah！因為阮有犯罪。
耶利米哀歌 5 17| 因為án-ni，阮ê心暈去；	因為án-ni，阮ê目睭花。
耶利米哀歌 5 18| 是為tio̍h錫安山拋荒；	山狗行遊tī hit頂面。
耶利米哀歌 5 19| 耶和華ah，你是永遠tī-teh；	你ê寶座代代無soah。
耶利米哀歌 5 20| 你啥事永遠bōe記得阮？	啥事棄sak阮到hiah久？
耶利米哀歌 5 21| 耶和華ah，求你hō͘阮oa̍t-tńg歸你；阮就oa̍t-tng。	求你換新阮ê日，親像早時一樣。
耶利米哀歌 5 22| 你一盡棄sak阮，	受氣阮到極。
以西結書 1 1| 當三十年，四月初五，我tī Ka-pa-ló͘ ê河邊，受掠ê人ê中間；hit時天開，我看見上帝ê異象。
以西結書 1 2| Tī hit月ê初五，就是Iok-ngá-kun王受掠ê第五年，
以西結書 1 3| Tī Ka-le̍k-tí人ê地，Ka-pa-ló͘ ê河邊，耶和華ê話tiâu-tî臨到Pò͘-se ê kiáⁿ，祭司以西結；tī-hia耶和華ê手hē tī伊ê身上。
以西結書 1 4| 我看見，你看，有狂風tùi北方來，有大片雲，有燄燄sih ê火，伊ê周圍有光，tùi hit中間ê火內發出親像琥珀ê色緻。
以西結書 1 5| Koh tùi hit中間出現四個活物ê形象。In ê款式是án-ni；有人ê形象。
以西結書 1 6| Ta̍k-ê有四個面，ta̍k-ê有四支翼。
以西結書 1 7| In ê腳是直直，腳跡底親像牛á ê腳蹄；lóng燦爛親像磨光ê銅ê刺chhiah) 目。
以西結書 1 8| Tī in四面ê翼下koh有人ê手，chit-ê四個活物ê面kap 翼就是án-ni；
以西結書 1 9| in ê翼lóng相連接；行ê時，身軀m̄免oa̍t，lóng直直進前去。
以西結書 1 10| 論到in ê面ê形象，in有人ê面；in四個tī chiàⁿ-pêng有獅ê面，in四個tī tò-pêng有牛ê面；in四個也有鷹鳥ê面。
以西結書 1 11| In ê面是án-ni；in ê翼tùi頂面thí開；chit-ê hit-ê兩個翼相連，koh有兩個翼蓋身軀。
以西結書 1 12| In ta̍k-ê直直行進前；神beh去toh-lo̍h，in就去hia；行ê時，身軀m̄免oa̍t。
以西結書 1 13| 論到活物ê款式，in ê形象親像to̍h ê火炭，koh親像火把ê形象，起起落落tī活物ê中間；火真光，tùi火中發出sih-nà。
以西結書 1 14| Hiah-ê活物走去走來，親像sih-nà teh sih。
以西結書 1 15| 我teh看活物ê時，看ah，有車輪tī地上，tī活物ê邊á，照伊ê四面。
以西結書 1 16| 車輪kap in ê做法ê款式親像黃ê玉ê色緻；四個輪(lûn)ê形象siāng一款；in ê款式kap做法是親像輪中有輪。
以西結書 1 17| 輪行ê時，四面lóng能行得；行ê時m̄免oa̍t。
以西結書 1 18| 論到車輪ê環是真高thang驚；四個輪ê環有目睭滿滿。
以西結書 1 19| 活物行ê時，輪也tī in ê身邊teh行；活物舉起離開地ê時，輪也舉起。
以西結書 1 20| 神所beh去ê所在，in也去；神若去tī-hia，輪也tī in ê身邊舉起；因為活物ê神tī輪ê內面。
以西結書 1 21| Hiah-ê若行，chiah-ê也行，hiah-ê若停，chiah-ê也停；hiah-ê若舉起離開地ê時，輪也tī in ê身邊舉起；因為活物ê神tī輪ê內面。
以西結書 1 22| 活物ê頭殼ê頂面有穹蒼ê形象，看了親像thang驚ê水晶ê色緻，鋪tī in ê頭殼ê頂面。
以西結書 1 23| Tī穹蒼ê下面in ê翼thí直直，大家相對；koh有兩支翼蓋伊ê身軀ê chit-pêng，也koh有兩支翼蓋伊ê身軀ê hit-pêng。
以西結書 1 24| In行ê時，我聽見in ê翼ê聲，親像chōe-chōe水ê聲，親像全能ê ê聲，有hōa-hōa嚷ê聲，親像軍隊ê聲；in停ê時，翼就放落來。
以西結書 1 25| Tī in頭殼頂穹蒼ê頂面有聲；in停ê時，翼就放落來。
以西結書 1 26| Tī in頭殼頂穹蒼ê頂面有寶座ê形象，親像藍色ê寶石；tī寶座形象ê頂面有形象親像人ê款式。
以西結書 1 27| 我看tùi對伊ê腰ê形象ê頂面有琥珀 ê色緻，tī伊ê內面周圍有火ê形象；也看見tùi伊ê腰ê形象ê下面有親像火ê形象周圍真光。
以西結書 1 28| Tī落雨ê日雲中虹ê形象怎樣，周圍ê光ê形象也是án-ni。我一下看見，就仆tī地裡；koh聽見一位講話ê ê聲。
以西結書 2 1| 伊對我講，人子ah，你起來khiā，我beh kap你講話。
以西結書 2 2| 伊對我講話ê時，神就入我ê內面，hō͘我khiā起來；我就聽見hit位對我講話ê ê聲。
以西結書 2 3| 伊對我講，人子ah，我差你去到以色列族，到悖逆ê邦國，in是悖逆我ê；in kap in ê列祖違逆我，直到今á日。
以西結書 2 4| Chiah-ê kiáⁿ面皮厚，心硬；我差你去in hia；你tio̍h對in講，主耶和華án-ni講。
以西結書 2 5| In kiám-chhái聽，kiám-chhái m̄聽，(因為in是悖逆ê家) ，beh知tī in中間的確bat有先知。
以西結書 2 6| 人子ah，雖然有草刺蒺藜tī你hia，koh你tiàm tī蠍á蟲ê中間，lóng莫得驚in，也莫得驚in ê話；in雖然是悖逆ê家，iáu-kú莫得驚in ê話，也莫得因為in ê面貌來驚惶。
以西結書 2 7| In kiám-chhái聽，kiám-chhái m̄聽，你做你將我ê話kā in講；因為in是極其悖逆ê。
以西結書 2 8| 人子ah，你tio̍h聽我對你所講ê話；你m̄-thang悖逆，親像hit-ê悖逆ê家；你tio̍h開嘴，食我所hō͘你ê。
以西結書 2 9| Hit時我看，看ah，有一支手伸ǹg我chia來；看ah，手內有一卷冊；
以西結書 2 10| 伊將hit本掀開tī我ê面前；內外lóng有寫字；hit頂面所寫ê有哀傷，吐氣，災厄ê話。
以西結書 3 1| 伊就對我講，人子ah，tio̍h食你所得tio̍h ê；tio̍h食hit卷冊，也tio̍h去對以色列家講話。
以西結書 3 2| Tùi án-ni，我開嘴，伊就hō͘我食hit卷。
以西結書 3 3| Koh對我講，人子ah，將chit卷，我所hō͘你ê，tio̍h食tī你ê腹肚，充滿你ê長。我就食伊；嘴內知伊ê甜親像蜜。
以西結書 3 4| 伊對我講，人子ah，起來就近以色列ê家，也用我ê話kā in講。
以西結書 3 5| 因為你奉差m̄是去hit-ê講話深奧，言語oh得聽ê百姓hia，就是去以色列家；
以西結書 3 6| m̄是去hiah-ê講話深奧，言語oh得聽ê chōe-chōe國，in ê話你bōe曉得聽。
以西結書 3 7| 我若差你去in hia，in的確聽你。總是以色列家m̄肯聽你，因為m̄肯聽我；因為以色列全家是頭額tēng，心硬ê人。
以西結書 3 8| 看ah，我hō͘你ê面硬，抵敵in ê面；hō͘你ê頭額tēng，抵敵in ê頭額。
以西結書 3 9| 我hō͘你ê頭額親像鑽石，比火石khah-tēng；in雖然是悖逆ê家，你莫得驚in，也莫得因為in ê面貌來驚惶。
以西結書 3 10| 伊koh對我講，人子ah，我對你所講一切ê話，你tio̍h用心承受，用耳孔聽。
以西結書 3 11| 你tio̍h去就近本國受掠ê百姓hia；in kiám-chhái聽，kiám-chhái m̄聽；你tio̍h對in講話，kā in講，這是主耶和華án-ni講。
以西結書 3 12| Hit時神舉起我，我就聽見tī我ê ka-chiah後有大振動hū-hū哮ê聲，講，耶和華ê榮光tùi伊ê所在顯出，應該得tio̍h o-ló。
以西結書 3 13| 我也聽見hiah-ê活物ê翼相kha̍p-tio̍h ê聲，kap in ê身邊輪ê聲，就是大振動hū-hū哮ê聲。
以西結書 3 14| Tùi án-ni，神舉起我，帶我去；我去真艱苦，心神激烈；耶和華ê手tī我身上真有力。
以西結書 3 15| 我就到The-le̍k-a-pit，tiàm tī Ka-pa-ló͘河邊受掠ê人hit位，到in所khiā起ê所在；tī in中間坐七日久，tiàm hia真gông-ngia̍h。
以西結書 3 16| 過七日耶和華ê話臨到我，講，
以西結書 3 17| 人子ah，我設立你做以色列家守望ê人；所以你tio̍h聽我ê嘴所講ê，替我警戒in。
以西結書 3 18| 我對pháiⁿ人講，你的確會死；若你無警戒伊，無用話警戒pháiⁿ人hō͘伊離開伊ê pháiⁿ路，來救伊ê性命；就hit-ê pháiⁿ人beh死tī伊ê罪；總是我beh對你ê手討伊ê性命。
以西結書 3 19| 設使你警戒pháiⁿ人，也伊無oa̍t-tńg離開伊ê pháiⁿ所行kap伊ê pháiⁿ路，就伊beh死tī伊ê罪；總是你有救你家己ê性命。
以西結書 3 20| Koh設使有義人oa̍t-tńg離開伊ê義來犯罪，我也hē窒礙tī伊ê面前，就伊beh死；因為你無警戒伊，就伊beh死tī伊ê罪，koh伊所有行ê義無koh得tio̍h記念；總是我beh對你ê手討伊ê性命。
以西結書 3 21| 總是你若警戒義人，hō͘義人無犯罪，伊若真正無犯罪，就的確得tio̍h活，因為伊有受警戒；你亦救家己ê性命。
以西結書 3 22| 耶和華ê手tī-hia hē tī我ê身上；伊對我講，你起來，去平洋，我beh tī-hia kap你講話。
以西結書 3 23| Tùi án-ni，我起來，出去到平洋；看ah，耶和華ê榮光khiā tī-hia，親像我tī Ka-pa-ló͘河邊所看見ê榮光一樣；我就仆tī地裡。
以西結書 3 24| 神就入我ê內面，hō͘我khiā起來；伊kap我講話；對我講，去ah，你tio̍h家己關tī厝內。
以西結書 3 25| 人子ah，人beh用索hē tī你ê身軀，kā你綑縛；致到你bōe出去來行tī in中間。
以西結書 3 26| 我beh hō͘你ê舌連tī你ê chiūⁿ-kiuⁿ，致到你啞口，bōe會做責備in ê人；因為in是悖逆ê家。
以西結書 3 27| 獨獨到我kap你講話ê時，我beh開你ê嘴，你就對in講，主耶和華án-ni講，Ài聽ê聽，m̄聽ê kù伊m̄聽；因為in是悖逆ê家。
以西結書 4 1| 人子ah，你tio̍h the̍h一塊磚，hē tī你ê面前；畫耶路撒冷城tī hit頂面。
以西結書 4 2| Koh圍困攻擊伊，起土堆攻擊伊，tī四圍安設大槌攻擊伊。
以西結書 4 3| Koh tio̍h the̍h鐵板，hē tī你kap城ê中間，準做鐵牆；你ê面定定ǹg伊，就城受圍困，你beh圍困伊。這thang做兆頭tī以色列家。
以西結書 4 4| 你tio̍h khi tò-pêng倒teh，擔當以色列家ê罪；照你khi tò-pêng倒teh ê日jōa-chōe，你擔當in ê罪也是án-ni。
以西結書 4 5| 我將in犯罪ê年hō͘你用日ê數額來抵伊，就是三百九十日；你照án-ni擔當以色列家ê罪過。
以西結書 4 6| 你已經滿chiah-ê日，tio̍h koh khi chiàⁿ-pêng倒teh，擔當猶大家ê罪過，我kā你限四十日，一日抵一年。
以西結書 4 7| 所以你ê面tio̍h定定ǹg受圍困ê耶路撒冷，手骨le̍k theh-theh，宣傳來攻擊伊。
以西結書 4 8| 看ah，我beh用索hē tī你ê身上；致到你bōe能翻過pêng，到你圍困城ê日滿。
以西結書 4 9| 你tio̍h the̍h小麥、大麥、豆á、紅豆、黍á，kap粗麥，貯tī一個器具內；為tio̍h本身用伊來做餅，照你倒thán-khi ê日ê數額，就是三百九十日，你tio̍h食伊。
以西結書 4 10| 你所食ê植物，tio̍h照秤重，ta̍k日食二十sià-khek-le̍k，照時來食。
以西結書 4 11| 你lim水亦tio̍h照量，ta̍k日一him ê 六份一；照時來lim。
以西結書 4 12| 你食chit-ê餅，親像食大麥餅一樣；tio̍h用人所放ê糞，pek伊tī眾人ê目睭前。
以西結書 4 13| 耶和華講，以色列人tī我所趕in到ê列國中，亦的確án-ni食無清氣ê餅。
以西結書 4 14| 我講，Ai ah，主耶和華ah，我平素bē-bat bak-tio̍h lâ-sâm，tùi細漢到taⁿ，bē-bat食家己死ê，á是hō͘野獸拆裂ê；hit-ê可惡ê肉，亦bē-bat入我ê嘴。
以西結書 4 15| Tùi án-ni，祂對我講，看ah，我hō͘你用牛屎來替人ê糞；你tio̍h將你ê餅pek tī hit頂面。
以西結書 4 16| 祂koh對我講，人子ah，看ah，我beh tī耶路撒冷斷絕in所óa靠ê米糧；in食餅tio̍h照秤，撙節來食；lim水亦tio̍h照量，gông-ngia̍h來lim。
以西結書 4 17| Hō͘ in欠缺餅kap水，相kap gông-ngia̍h，koh tī in ê罪過來消滅。
以西結書 5 1| 人子ah，你tio̍h kia̍h一支利劍，做你ê剃頭刀，來剃你ê頭毛kap你ê嘴鬚；然後用厘戥戥伊ê 重輕，來分伊。
以西結書 5 2| 圍困城ê日已經滿，你tio̍h將三份ê一份tī城內用火燒伊；將三份ê一份tī伊ê四圍用刀phah伊；將三份ê一份掖散hō͘風吹去；我亦beh拔刀追jip伊。
以西結書 5 3| 你tio̍h tùi hit中間the̍h kúi-nā支，縛tī你ê衫á裾。
以西結書 5 4| Koh tùi hit中間the̍h淡薄á，hiat tī火中，用火燒伊；tùi hia beh有火出，到tī以色列全家。
以西結書 5 5| 主耶和華án-ni講，這是耶路撒冷；我beh安置伊tī列邦中，列國tī伊ê四圍。
以西結書 5 6| 伊行pháiⁿ違逆我ê法度，比列邦khah傷重；干犯我ê律例比四圍ê列國khah慘；因為伊棄sak我ê法度，我ê律例in亦無遵thàn。
以西結書 5 7| 所以主耶和華án-ni講： 因為lín擾亂比lín四圍ê列邦khah傷重，無遵thàn我ê律例，無執守我ê法度，亦m̄-thàn lín四圍列國ê法度。
以西結書 5 8| 所以主耶和華án-ni講：看ah，我beh攻擊你，我beh tī lín中間審判lín，hō͘列國親目看見。
以西結書 5 9| Koh因為一切可惡ê事，我beh tī你中間行我所bē-bat行，以後亦無koh án-ni行ê。
以西結書 5 10| 因為án-ni，tī你ê中間，老父beh thâi kiáⁿ來食，kiáⁿ亦beh thâi老父來食；我beh tī lín中間審判lín。我beh將你所chhun ê眾人，lóng四散in tī四方。
以西結書 5 11| 因為án-ni，主耶和華講，我kí我ê永活來chiù-chōa，為tio̍h你用一切可惡ê物，thang厭賤ê事，phah lâ-sâm我ê聖所，我也beh減少你ê人額；我ê目睭無beh疼惜你，我亦無beh憐憫你。
以西結書 5 12| 你三份ê一份beh tùi瘟疫來死，亦tùi飢荒來消滅tī lín中間；三份ê一份beh tī你ê四圍倒tī刀下；三份ê一份我beh四散in tī hiah-ê風；亦beh拔刀追jip in。
以西結書 5 13| 親像án-ni，我ê受氣得tio̍h成，我大受氣in ê beh soah，我就受安慰；koh我大受氣in-ê已經成，就in thang知我耶和華是熱心來講ê。
以西結書 5 14| 我beh hō͘你做冷靜，做凌辱，tī你四圍ê列邦中；hō͘經過ê人親目看見。
以西結書 5 15| Án-ni，我beh用受氣，kap大受氣，kap嚴嚴ê責備，tī你ê中間審判你；hit時你就tī四圍ê列邦中，成做thang凌辱，thang譏刺，thang鑑戒，thang gông-ngia̍h；這是我耶和華講ê。
以西結書 5 16| Hit時我用飢荒能剿滅人ê pháiⁿ箭射in；就是我所射來剿滅lín-ê；我亦beh加添lín ê飢荒，斷絕lín所óa靠ê米糧。
以西結書 5 17| Koh beh飢荒惡獸到lín hia，in beh hō͘ lín ê kiáⁿ死了了；koh瘟疫kap thâi人ê事亦beh流行tī lín hia；我亦beh hō͘刀劍臨到lín；這是我耶和華講ê。
以西結書 6 1| 耶和華ê話臨到我講，
以西結書 6 2| 人子ah，你tio̍h面ǹg以色列chiah-ê山，來對伊宣傳，講，以色列chiah-ê山ah，tio̍h聽主耶和華ê話；
以西結書 6 3| 主耶和華tùi大山、小山、水溝、山谷，án-ni講，看ah，我，我beh用刀劍臨到lín，亦beh毀滅lín ê山頭壇。
以西結書 6 4| Lín ê祭壇的確荒廢，lín ê日頭ê柱beh tú-tio̍h phah碎；我beh hō͘ lín受thâi ê人倒tī lín偶像ê面前。
以西結書 6 5| 我亦beh將以色列族ê身屍hē tī in ê偶像ê面前；將lín ê骨頭四界hiat tī lín ê壇ê四圍。
以西結書 6 6| Tī lín一切khiā起ê所在，城beh拋荒，山頭壇beh荒廢；hō͘ lín ê祭壇拋荒荒廢，lín ê偶像phah碎滅無，lín ê日頭ê柱beh剉落，lín ê所做lóng廢無。
以西結書 6 7| 受thâi ê人beh倒tī lín中間；就lín beh知我是耶和華。
以西結書 6 8| Lín四散tī列國ê時，我beh tī列邦中所chhun ê人hō͘伊脫離刀劍。
以西結書 6 9| Lín中間得tio̍h脫離ê人，beh tī in受掠去ê列國中記念我；因為我beh毀壞in淫亂離開我ê心，以及in戀愛偶像ê目睭；in beh為tio̍h所行ê pháiⁿ可惡ê事，來家己怨恨。
以西結書 6 10| In beh知我是耶和華；我講beh降災厄hō͘ in，m̄是空空ê話。
以西結書 6 11| 主耶和華án-ni講，你tio̍h phah手頓腳，講，慘ah，以色列家行這一切可惡ê pháiⁿ-tāi；in beh tùi刀劍，tùi飢荒，tùi瘟疫來死。
以西結書 6 12| Tiàm tī遠ê人beh tùi瘟疫來死；tiàm tī近ê人beh tùi刀劍來死；留teh受圍困ê人beh tùi飢荒來死；án-ni我beh一盡成我ê受氣tī in。
以西結書 6 13| In受thâi ê人倒tī in祭壇四圍ê偶像中，就是ta̍k-ê高山，ta̍k-ê山頂，ta̍k-ê青樹ê樹腳，ta̍k-ê ām-ām ê橡樹腳，就是in獻芳芳ê祭祀hō͘一切偶像ê地方；hit時lín就知我是耶和華。
以西結書 6 14| 我beh伸我ê手攻擊in，hō͘ in khiā起ê所在拋荒冷靜，tùi曠野到Tē-pek-la̍h-tha；in就知我是耶和華。
以西結書 7 1| 耶和華ê話koh臨到我講，
以西結書 7 2| 人子ah，主耶和華對以色列地án-ni講，結局到lah！chit-ê地ê四境，結局到lah。
以西結書 7 3| Taⁿ你ê結局已經到lah，我beh hō͘我ê受氣到tī你，亦beh照你ê所行審判你；照你一切可惡ê事報應你；
以西結書 7 4| 我ê目睭無beh保惜你，我亦無beh可憐你；是beh照你ê所行報應你，你可惡ê事beh歸tī你中間；lín就知我是耶和華。
以西結書 7 5| 主耶和華án-ni講：有災厄，非常ê災厄；看ah，beh到lah。
以西結書 7 6| 結局到lah，結局到lah，起來攻擊你；看ah，到lah。
以西結書 7 7| 境內khiā起ê百姓ah，所定tio̍h ê災厄beh臨到你；時期到lah，日子近lah，就是hōa-hōa嚷，m̄是山頂歡喜ê聲ê日。
以西結書 7 8| 我beh緊緊piàⁿ出我ê大受氣tī你；koh一盡成我ê受氣tī你，照你ê所行審判你，照你一切可惡ê事報應你。
以西結書 7 9| 我ê目睭無beh保惜你，我亦無beh可憐你，beh照你ê所行報應你，你可惡ê事beh歸tī你中間；lín就知phah-lín-ê是我耶和華。
以西結書 7 10| 看ah，看ah，日子已經到lah；所定tio̍h ê災厄已經發出；柺á已經開花，驕傲已經puh芽。
以西結書 7 11| 強暴興起，成做刑罰pháiⁿ ê柺á；in無去，in眾人亦無去，in ê財寶也無去；in中間無人得tio̍h尊貴。
以西結書 7 12| 時期到lah，日子近lah；買ê人莫得歡喜，賣ê人莫得煩惱；因為大受氣已經到tī in眾人。
以西結書 7 13| 賣ê in雖然iáu活teh，也bōe倒tńg到伊所賣ê；因為chit-ê異象關係in眾人，lóng bōe倒tńg來；亦無人會對伊ê pháiⁿ所行來堅固伊ê活命。
以西結書 7 14| In已經pûn哨角，備辦齊備；總是無人出去交戰；因為我ê大受氣臨到in眾人。
以西結書 7 15| Tī外面有刀劍，tī內面有瘟疫，有飢荒；tī田野ê beh tùi刀劍來死，tī城內ê，飢荒kap瘟疫beh吞滅伊。
以西結書 7 16| 其中脫離ê beh脫離；ta̍k人因為伊ê罪過，tī山裡出悲哀ê聲，親像山谷中ê ka-chui。
以西結書 7 17| 手lóng酸，腳頭u軟親像水。
以西結書 7 18| Beh用麻布hâ腰，驚惶beh遮蓋伊，ta̍k人面見笑，頭殼無半支毛。
以西結書 7 19| In beh hiat in ê銀tī街路，看金親像污穢ê物；當耶和華受氣ê日，in ê金銀bōe能救in，bōe能hō͘ in ê心知足，亦bōe能hō͘ in ê腹肚飽；因為這有絆倒tī罪惡中。
以西結書 7 20| 論到伊裝飾ê súi，是伊hō͘伊得tio̍h威風；in就用伊來裝thang怨恨ê物，thang厭賤ê偶像；所以我hō͘ in看親像污穢ê物。
以西結書 7 21| 我beh將伊交tī外邦人ê手，做伊所搶ê物；交付地上ê pháiⁿ人，做賊贓；in亦beh phah lâ-sâm伊。
以西結書 7 22| 我beh oa̍t-tńg我ê面無看in；in beh phah lâ-sâm我機密ê所在；強猛ê賊也beh入去phah lâ-sâm。
以西結書 7 23| Tio̍h造鐵鏈，因為chit所在滿滿流血ê罪，城內充滿強暴ê事。
以西結書 7 24| 我beh hō͘外邦第一pháiⁿ-ê來霸佔in ê厝宅；我beh hō͘強暴ê人ê驕傲soah；in ê聖所phah lâ-sâm。
以西結書 7 25| 毀滅近lah；in beh求平安，亦bōe得tio̍h。
以西結書 7 26| Beh有災厄加添災厄，風聲續接風聲；in beh tùi先知求異象；總是祭司ê律法，長老ê計畫，lóng beh斷絕。
以西結書 7 27| 國王beh悲哀，王親beh冷靜，百姓ê手ngia̍uh-ngia̍uh-chhoah。我beh照in ê所行款待in，照in應該受ê審判，來審判in；in就知我是耶和華。
以西結書 8 1| Tē六年六月初五，我坐tī我ê厝內，猶大chiah-ê長老坐tī我ê面前；tī-hia主耶和華ê手到tī我ê身上。
以西結書 8 2| 我觀看，看見有形象親像火ê款式；tùi祂ê腰以下ê款式有火，tùi祂ê腰以上ê光光ê款式，親像琥珀 ê色緻。
以西結書 8 3| 祂伸出親像一支手ê款，khiú-tiâu我一股ê頭毛；神就將我舉起到天kap地ê中間，tī上帝ê異象中帶我到耶路撒冷，ǹg北內院ê門口；tī-hia有妒忌ê偶像ê座位，就是激動妒忌ê。
以西結書 8 4| 看ah，tī-hia有以色列上帝ê榮光，款式kap我tī平洋所看見ê一樣。
以西結書 8 5| 伊對我講，人子ah，你kia̍h目ǹg北方ê路觀看；我就kia̍h目ǹg北方ê路觀看；看ah，tī祭壇門ê北勢，tī門口有一個激動妒忌ê偶像。
以西結書 8 6| 祂koh對我講，人子ah，你看見in所做ê mah？就是以色列家tī-chia所行大可惡ê事，hō͘我離開我ê聖所遠遠？總是你beh koh看，iáu有koh-khah大可惡ê事。
以西結書 8 7| 祂chhōa我到院ê門；我觀看，看見牆壁有一孔。
以西結書 8 8| 祂對我講，人子ah，你tio̍h iah牆；我一下iah牆，看見有一個門。
以西結書 8 9| 祂kā我講，你入去，看in tī chit內面所行可惡ê pháiⁿ-tāi。
以西結書 8 10| 我就入去看；看ah，tī四面ê牆壁，畫ta̍k號會sô ê物，kap可惡ê走獸，kap以色列家一切ê偶像。
以西結書 8 11| Tī chiah-ê像ê面前，有以色列家七十個長老khiā-teh，Sa-hoan ê kiáⁿ Ngá-sat-nî-a也khiā tī in中間；ta̍k人手the̍h香爐，香煙ê芳味chhèng上高。
以西結書 8 12| 祂對我講，人子ah，以色列家ê長老，tī暗中，tī in ta̍k人畫像ê房á內所行ê，你看見無？因為in講，耶和華無看見阮，耶和華已經離開chit-ê地。
以西結書 8 13| 祂koh對我講，你beh koh看見in所行，iáu有koh-khah大可惡ê事。
以西結書 8 14| 祂chhōa我到耶和華ê厝，ǹg北ê門口；看ah，tī-hia有婦女坐teh，為tio̍h Tah-bô͘-su啼哭。
以西結書 8 15| 祂對我講，人子ah，你看見無？你iáu beh看見比這koh-khah可惡ê事。
以西結書 8 16| 祂koh chhōa我到耶和華厝ê內院；看ah，tī耶和華ê殿門，léng廊kap祭壇ê中間，約略有二十五人，ka-chiah ǹg耶和華ê殿，面ǹg東；in也ǹg東拜日頭。
以西結書 8 17| 伊對我講，人子ah，你有看見無？猶大家tī-chia行chit-ê可惡ê事，iáu算做小khóa mah？in tī chit-ê所在遍行強暴，再三激我ê受氣；看ah，in kia̍h樹枝hē tī伊ê鼻前。
以西結書 8 18| 因為án-ni，我亦beh行我ê大受氣；我ê目睭無beh疼惜in，我也無beh可憐in；in雖然ǹg我ê耳孔中大聲求叫，我猶原m̄聽。
以西結書 9 1| 祂ǹg我ê耳孔中，大聲叫講，Tio̍h叫hiah-ê管chit-ê城ê人來，ta̍k人ê手tio̍h kia̍h滅性命ê ke-si。
以西結書 9 2| 忽然有六個人tùi ǹg北頂ê門hit條路來，ta̍k人手kia̍h thâi人ê ke-si；內中有一人穿幼苧衫，腰裡掛(kùi)墨壺；in入去，khiā tī銅壇ê邊頭。
以西結書 9 3| 以色列上帝ê榮光，本tī ki-lō͘兵ê頂面；taⁿ tùi hia上去，徙到殿ê戶碇，祂叫hit-ê穿幼苧衫，腰裡kùi 墨壺 ê人來。
以西結書 9 4| 耶和華對伊講，遍行tī城內，就是遍行耶路撒冷ê中間；見若為tio̍h城內所行一切可惡ê事，來吐氣pûn-hāiⁿ ê人，就做記號tī伊ê頭額。
以西結書 9 5| 我ê耳孔中聽見祂對其餘ê人講，Tio̍h tè伊遍行thong城，來thâi死人；lín ê目睭莫得疼惜，lín亦莫得可憐in。
以西結書 9 6| Tio̍h一盡thâi死老人、少年人、在室女、嬰á、婦人人；亦tio̍h tùi我ê聖所thâi起；獨獨見若有記號ê，莫得近óa伊。Tùi án-ni，in就tùi殿前ê長老thâi起。
以西結書 9 7| 伊對in講，Tio̍h phah lâ-sâm chit間殿，hō͘院內充滿受thâi ê人；lín tio̍h出去。In就出去，tī城內thâi死人。
以西結書 9 8| In去thâi人ê時，chhun我tī-hia；我就仆tī地裡，叫講，Hāiⁿ ah，主耶和華ah，你將大受氣piàⁿ tī耶路撒冷，kiám是beh將以色列人一盡滅無mah？
以西結書 9 9| 祂就對我講，以色列家kap猶大家ê罪過極其重；遍地有流血ê事，滿城有冤枉；因為in講，耶和華已經離開chit-ê地，耶和華無teh看。
以西結書 9 10| 所以我ê目睭無beh疼惜，我亦無beh可憐in；beh照in所行ê，報應tī in ê頭殼頂。
以西結書 9 11| 看ah，hit-ê穿幼苧衫，腰裡掛墨壺 ê人，將chit-ê事回覆講，我已經照祢所吩咐ê行lah。
以西結書 10 1| 我觀看，看見ki-lō͘兵頭殼頂穹蒼ê中間，親像藍色ê寶石，親像寶座ê形象ê款式。
以西結書 10 2| 伊tùi hit-ê穿幼苧衫ê人講，你入去，tī轉旋ê輪ê中間，ki-lō͘兵以下，tùi ki-lō͘兵ê中間the̍h to̍h ê火炭，滿兩手，掖tī城頂。我就親目看見伊入去。
以西結書 10 3| Hit人入去ê時，ki-lō͘兵khiā tī殿ê chiàⁿ-pêng，雲充滿內院。
以西結書 10 4| 耶和華ê榮光tùi ki-lō͘兵hia上去，停tī殿ê戶碇ê頂面；殿有雲滿滿；hit-ê院亦hō͘耶和華榮光ê燦爛充滿。
以西結書 10 5| Ki-lō͘兵ê翼ê聲聽到外院，親像全能ê上帝講話ê聲。
以西結書 10 6| 伊吩咐hit-ê穿幼苧衫ê人講，Tio̍h tùi轉旋ê輪ê中間，ki-lō͘兵ê中間，取火；hit時伊就入去，khiā tī一個輪ê邊頭。
以西結書 10 7| 有一個ki-lō͘兵tùi ki-lō͘兵中伸伊ê手，到ki-lō͘兵中間ê火，the̍h kóa起來，hē tī穿幼苧衫ê人ê兩支手；hit人kā伊the̍h來，就出去。
以西結書 10 8| Tī ki-lō͘兵ê翼下，有顯出人ê手ê款。
以西結書 10 9| 我koh觀看，看見ki-lō͘兵ê邊頭四個輪；chit-ê ki-lō͘兵ê邊頭有一個輪，hit-ê枝lō͘兵ê邊頭也有一個輪；輪 ê款式親像黃ê玉ê色緻。
以西結書 10 10| 論到in ê款式，四個lóng siâng一樣ê形狀，親像輪中有輪。
以西結書 10 11| 行ê時，四面lóng會行得，行ê時m̄免oa̍t，頭ǹg甚麼所在，in就tè伊行；行ê時m̄免oa̍t。
以西結書 10 12| In thong身軀，in ê ka-chiah，in ê手，in ê翼，kap輪，四圍有目睭滿滿；就是in四個所有ê輪。
以西結書 10 13| 論到chiah-ê輪，我耳孔中聽見講，轉旋ê。
以西結書 10 14| Tāk-ê有四個面，頭一個面是ki-lō͘兵ê面，第二ê面是人ê面，第三ê面是獅ê面，第四ê面是鷹ê面。
以西結書 10 15| Ki-lō͘兵lóng上去；這是我tī Ka-pa-ló͘河邊所bat看見ê活物。
以西結書 10 16| Ki-lō͘兵行，輪亦tī邊頭行；ki-lō͘兵thí開翼 tùi地上去，輪也無oa̍t-tńg離開in ê身邊。
以西結書 10 17| Hiah-ê停，chiah-ê也停；hiah-ê上去，chiah-ê亦相kap上去；因為活物ê神tī in ê內面。
以西結書 10 18| 耶和華ê榮光tùi殿ê戶碇頂出去，停tī ki-lō͘兵ê頂面。
以西結書 10 19| Ki-lō͘兵出去ê時就thí開翼，tī我ê目睭前tùi地上去，輪亦tī in ê身邊；停tī耶和華ê厝東門ê門釦，tī in ê頂面，有以色列上帝ê榮光。
以西結書 10 20| 這是我前tī Ka-pa-ló͘河邊所看見以色列上帝ê下面ê活物；我知in是ki-lō͘兵。
以西結書 10 21| Ta̍k-ê有四個面，ta̍k-ê有四個翼；in ê翼下有人ê手ê形象。
以西結書 10 22| 論到in ê面ê形象，就是我前tī Ka-pa-ló͘河邊所看見ê面；in ê款式，in ê身體，lóng án-ni；lóng ta̍k-ê直直行去。
以西結書 11 1| 神就舉起我，帶我到耶和華ê厝，ǹg東ê東門；看ah，tī門ê門口，有二十五人；我看見in中間有百姓ê貴族，Ap-sok ê kiáⁿ Ngá-sat-nî，kap Pí-ná-ngá ê kiáⁿ Pí-la̍h-thê。
以西結書 11 2| 伊kā我講，人子ah，這就是圖謀罪惡ê人，提倡pháiⁿ-tāi tī chit-ê城內。
以西結書 11 3| In講，起厝ê期iáu未到，chit-ê城是鼎，阮是hit內面ê肉。
以西結書 11 4| 人子ah，因為án-ni，你tio̍h宣傳；tio̍h宣傳來攻擊in。
以西結書 11 5| 耶和華ê神臨到我，對我講，你tio̍h講，耶和華án-ni講，以色列家ah，lín講án-ni，lín ê心所想，我知lah。
以西結書 11 6| Lín tī chit-ê城內thâi死chōe-chōe人，hō͘身屍滿街路。
以西結書 11 7| 所以主耶和華án-ni講，Lín所hē tī chit-ê城內ê死人就是肉；chit-ê城就是鼎；總是lín beh tùi hit中間受帶出去。
以西結書 11 8| Lín驚刀劍，我beh hō͘刀劍臨到lín；這是主耶和華講ê。
以西結書 11 9| 我beh tùi hit中間chhōa lín出去，交tī外邦人ê手；koh beh tī lín中間行審判。
以西結書 11 10| Lín beh倒tī刀下，我beh tī以色列ê交界審判lín；lín就知我是耶和華。
以西結書 11 11| Chit-ê城無beh做lín ê鼎，lín亦無beh做hit中間ê肉；我beh tī以色列ê交界審判lín。
以西結書 11 12| Lín就知我是耶和華，因為lín無行我ê律例，亦無順thàn我ê法度；就是thàn lín四圍列國ê法度。
以西結書 11 13| 我tú-á teh宣傳ê時，Pí-ná-ngá ê kiáⁿ Pí-la̍h-thê死去。我就仆tī地裡，大聲叫講，Hāiⁿ ah！主耶和華ah，祢beh將以色列ê人一盡剿滅mah？
以西結書 11 14| 耶和華ê話臨到我講，
以西結書 11 15| 人子ah，耶路撒冷khiā起ê百姓，對你ê兄弟，就是你ê兄弟，你ê親人，kap以色列全家，就是對眾人講，Lín tio̍h離開耶和華，因為chit-ê地是hō͘阮做業ê。
以西結書 11 16| 所以你tio̍h講，主耶和華án-ni講，我雖然遷徙in遠遠，tī列邦中，四散in tī列國中，我iáu beh tī in所到ê國，暫時做in ê聖所。
以西結書 11 17| 所以你tio̍h講，主耶和華án-ni講，我beh tùi chiah-ê百姓中招集lín，亦beh tùi lín四散到ê列國中聚集lín，koh beh將以色列地賞賜lín。
以西結書 11 18| In beh到hia，亦beh tùi in中間除去一切可惡thang怨恨ê物。
以西結書 11 19| 我beh hō͘ in專一ê心，亦beh將新ê神hē tī lín ê內面；koh beh tùi in ê肉體中除去hit號親像石ê心，賞賜in hit號親像肉ê心。
以西結書 11 20| Hō͘ in順thàn我ê律例，遵守我ê法度來行伊；in做我ê百姓，我亦beh做in ê上帝。
以西結書 11 21| 總是心thàn可惡thang厭賤ê ê心hit號人，我beh照in所行ê報應tī in ê頭殼頂；這是主耶和華講ê。
以西結書 11 22| Hit時ki-lō͘兵thí開in ê翼，hiah-ê輪亦tī in ê邊頭；tī in ê頂面有以色列上帝ê榮光。
以西結書 11 23| 耶和華ê榮光tùi城中上去，歇tī城外東勢ê山。
以西結書 11 24| 神舉起我，tī異象中tùi上帝ê神帶我到Ka-le̍k-tí受掠ê人hia；我所看見ê異象，就離開我上去。
以西結書 11 25| 我就將耶和華所指示我一切ê事，lóng講hō͘受掠ê人聽。
以西結書 12 1| 耶和華ê話koh臨到我講，
以西結書 12 2| 人子ah，你khiā起tī悖逆ê家中；in有目睭thang看，亦m̄看；有耳孔thang聽，亦m̄聽；因為in是悖逆ê家。
以西結書 12 3| 所以，人子ah，你tio̍h為家己備辦受遷徙應用ê物件；當頭白日tī in ê目睭前來遷徙；koh tio̍h對你ê所在當in ê目睭前遷徙到別位；in雖bóng是悖逆ê家，kiám-chhái tùi án-ni，會想。
以西結書 12 4| 你tio̍h當頭白日，tī in ê目睭前，帶你ê物出去；親像帶受遷徙應用ê物一樣；到ê-hng，你tio̍h tī in ê目睭前家己出去，親像受掠ê人出去一樣。
以西結書 12 5| 你tio̍h tī in ê面前，tùi牆壁iah孔，tùi hit孔帶物出去。
以西結書 12 6| 到日暗，你tio̍h tī in ê目睭前，背tī肩頭出去；亦tio̍h罩你ê面，到無看見地；因為我用你做以色列家ê兆頭。
以西結書 12 7| 我就照所吩咐ê去行，當頭白日帶我ê物件出去，親像帶受遷徙應用ê物件；日beh暗，我用手tùi牆iah孔；日已經暗，就當in ê目睭前背tī肩頭帶出去。
以西結書 12 8| 隔早起，耶和華ê話臨到我講，
以西結書 12 9| 人子ah，以色列家，就是悖逆ê家，kiám m̄-bat問你講，你做甚麼ah？
以西結書 12 10| 你tio̍h應in講，主耶和華án-ni講，chit-ê啟示，關係耶路撒冷ê君王，以及in中間以色列ê全家。
以西結書 12 11| 你tio̍h講，我做lín ê兆頭；我怎樣行，in所tú-tio̍h-ê也beh án-ni；in beh受掠受遷徙。
以西結書 12 12| In中間ê君王也beh tī日暗ê時，背物tī肩頭帶出去；in beh tùi牆iah孔，tùi hit孔帶物出去；伊beh蓋伊ê面，因為目睭無看見地。
以西結書 12 13| 我beh張我ê羅網tī伊ê頂面，伊beh hō͘我ê活tauh tauh-tio̍h；我beh帶伊到巴比倫，Ka-le̍k-tí人ê地；伊雖然死tī-hia，也bōe看見hit-ê地。
以西結書 12 14| 周圍一切保護伊ê，kap伊所有ê軍隊，我beh四散in tī四方；也beh拔刀追jip in。
以西結書 12 15| 我分散in tī列邦，四散in tī列國ê時，in就知我是耶和華。
以西結書 12 16| 總是我beh留in kúi-nā人，脫離刀劍、飢荒、瘟疫，hō͘ in tī所到ê ta̍k國中，講起in可惡ê事；in就知我是耶和華。
以西結書 12 17| 耶和華ê話koh臨到講，
以西結書 12 18| 人子ah，你tio̍h ngia̍uh-ngia̍uh-chhoah來食你ê餅，tio̍h驚惶撙節來lim你ê水。
以西結書 12 19| 你tio̍h對chit-ê地方ê百姓講，主耶和華論耶路撒冷，kap以色列地khiā起ê百姓，án-ni講，In食餅tio̍h撙節，lim水tio̍h gông-ngia̍h，因為in中間khiā起ê眾人所行強暴ê事，chit-ê地beh荒廢失落伊所有ê。
以西結書 12 20| 有人khiā起ê城beh拋荒；地也beh荒廢；lín就知我是耶和華。
以西結書 12 21| 耶和華ê話koh臨到我講，
以西結書 12 22| 人子ah，tī lín以色列地，怎樣有chit號俗語講，時日延chhiân，異象lóng無應驗ah？
以西結書 12 23| 所以你tio̍h kā in講，主耶和華án-ni講，我beh hō͘ chit-ê俗語soah，以色列中無koh用chit-ê做俗語；總是你tio̍h kā in講，時日近lah，ta̍k-ê異象ê應驗也是án-ni。
以西結書 12 24| 以後tī以色列家ê中間，的確無koh有虛假ê異象，順人意ê卜卦。
以西結書 12 25| 因為我就是耶和華，我beh講，koh我所講ê話，beh應驗，無koh延chhiân；lín chit-ê悖逆ê家ah，我beh tī lín活teh ê日來講，來成伊；這是主耶和華講ê。
以西結書 12 26| 耶和華ê話koh臨到我講，
以西結書 12 27| 人子ah，看ah，以色列家ê人講，伊所看見ê異象，是屬tī chōe-chōe日後ê事，所講ê讖語，是指極遠ê時期。
以西結書 12 28| 所以你tio̍h對in講，主耶和華án-ni講，我ê話無一句有koh 延chhiân，我所講ê話，的確成伊；這是主耶和華講ê。
以西結書 13 1| 耶和華ê話臨到我講，
以西結書 13 2| 人子ah，你tio̍h宣傳來攻擊以色列中hiah-ê teh宣傳ê先知，kā hiah-ê照伊家己ê心意來宣傳ê講，Lín tio̍h聽耶和華ê話。
以西結書 13 3| 主耶和華án-ni講，Hiah-ê戇ê先知，in有災厄ah，in thàn家己ê心神來行，並無看見一項。
以西結書 13 4| 以色列ah，你ê先知親像拋荒ê所在ê狐狸。
以西結書 13 5| Lín bē-bat上到破隙ê所在，亦bē-bat為tio̍h以色列家圍一個牆；thang tī耶和華ê日，戰陣khiā-ōe-tiâu。
以西結書 13 6| In所看見ê是虛假，是白賊ê占卜；in講，這是耶和華講ê，其實耶和華無影差in，in iáu teh ǹg望hit-ê話會應驗。
以西結書 13 7| Lín kiám m̄是看見虛假ê異象mah？kiám m̄是講白賊ê占卜mah？lín講，這是耶和華講ê，其實我無差in講。
以西結書 13 8| 所以主耶和華án-ni講，因為lín所講ê是虛假，所看ê是白賊；看ah，因為án-ni我kap lín反對；這是主耶和華講ê。
以西結書 13 9| 我ê手beh攻擊hiah-ê看見虛假，用白賊占卜ê先知；in的確無屬tī我ê百姓ê會中，無記tī以色列家ê人名簿；亦bōe-thang進入以色列地；lín就知我是主耶和華。
以西結書 13 10| 因為in誘惑我ê百姓講，平安，其實無有平安；就是親像人起牆壁，in kā伊筅(chhéng)灰水。
以西結書 13 11| 所以你tio̍h對hiah-ê筅灰水ê人講，牆beh倒壞，beh有漲水ê大雨；大雹ah，lín tio̍h落來，koh beh有大風吹裂伊。
以西結書 13 12| 看ah，牆倒了後，人kiám無beh對lín講，Lín所chhéng ê 灰水，taⁿ tī toh-lo̍h？
以西結書 13 13| 所以主耶和華án-ni講，我beh tī我ê大受氣，用狂風拆裂伊，tī我ê受氣beh有漲水ê大雨，也tī我ê大受氣beh落大雹來毀滅伊。
以西結書 13 14| 我beh án-ni拆毀lín筅灰水ê牆，拆到平地；致到牆基露現，牆beh倒壞；lín亦beh滅無tī hit中間；lín就知我是耶和華。
以西結書 13 15| 我beh án-ni成我ê大受氣tī hit-ê牆，kap筅灰水ê人；亦beh對lín講，牆無去lah，筅灰水ê人亦無去lah。
以西結書 13 16| 這就是以色列ê先知，in kí耶路撒冷來宣傳；為tio̍h伊看見平安ê異象，其實無有平安；這是主耶和華講ê。
以西結書 13 17| 人子ah，你tio̍h面直直ǹg你ê百姓ê婦女，就是照伊ê心意來宣傳ê；
以西結書 13 18| 你tio̍h宣傳來攻擊伊，講，主耶和華án-ni講，Chiah-ê婦女有災厄ah，in kā眾人ê手khiau縫(pâng)靠墊，kā ta̍k等號身裁ê人做罩頭殼ê帕，來搶人ê神魂！總無lín beh搶我ê百姓ê神魂，為利益家己救活神魂mah？
以西結書 13 19| Lín為tio̍h kúi-nā把大麥，kúi-nā塊餅，tī我ê百姓中褻瀆我，對我hiah-ê ài聽白賊話ê百姓，來講白賊，害死hiah-ê m̄應該死ê神魂，亦hō͘ m̄應該活ê神魂活。
以西結書 13 20| 所以主耶和華án-ni講，看ah，我反對lín ê靠墊，就是lín所用來搶神魂hō͘伊飛去ê；我beh tùi lín ê手拆起來；我beh tháu放hiah-ê神魂，就是lín所搶ê神魂，來hō͘ in飛去ê。
以西結書 13 21| 我亦beh拆裂lín hiah-ê帕，救我ê百姓脫離lín ê手，無koh受搶tī lín ê手內；lín就知我是耶和華。
以西結書 13 22| 因為hit號義人，我無hō͘伊傷心，lín用白賊話hō͘伊傷心；koh lín堅固pháiⁿ人ê手，hō͘伊無oa̍t頭離開伊ê pháiⁿ路，來得tio̍h活。
以西結書 13 23| 所以lín bōe-thang koh看見虛假，亦bōe-thang koh占卜。我beh救我ê百姓脫離lín ê手；lín就知我是耶和華。
以西結書 14 1| 有kúi-nā ê以色列ê長老來我chia，坐tī我ê面前。
以西結書 14 2| 耶和華ê話就臨到我講，
以西結書 14 3| 人子ah，chiah-ê人已經將in ê偶像接納tī in ê心，koh hē致到犯罪ê窒礙tī家己ê面前。我kiám beh hō͘伊問mah？
以西結書 14 4| 所以你tio̍h對in講，主耶和華án-ni講，以色列家ê中間見若接納伊ê偶像tī伊ê心內ê人，koh hē致到犯罪窒礙tī伊家己ê面前，koh來就近先知-ê，我耶和華tī伊所求ê事，beh照伊ê chōe-chōe偶像來應答伊；
以西結書 14 5| 致到我thang hō͘以色列家心內家己責備，因為in lóng為tio̍h in ê偶像kap我生疏。
以西結書 14 6| 所以你tio̍h kā以色列家講，主耶和華án-ni講，Tio̍h回頭，oa̍t-tńg離開lín ê偶像，oa̍t-tńg面，莫得thàn lín一切可惡ê事。
以西結書 14 7| 因為以色列家ê人，á是tī以色列中寄腳ê出外人，見若kap我隔斷，接納伊ê偶像tī伊ê心內，koh hē致到犯罪ê窒礙tī伊家己ê面前，koh來就近先知，beh為家己ê事來問我ê，我耶和華beh本身應答伊。
以西結書 14 8| 我beh ǹg hit號人變面，hō͘伊做人ê鑑戒，做話柄，hō͘人gông-ngia̍h；亦beh tùi我ê百姓中剪除伊；lín就知我是耶和華。
以西結書 14 9| 先知若迷惑來講一句話，就是我耶和華迷惑hit-ê先知；我亦beh伸手攻擊伊；將伊tùi我ê百姓以色列中除滅。
以西結書 14 10| In beh擔當家己ê罪過，先知ê罪過，kap求-問伊ê人ê罪過，lóng是一樣。
以西結書 14 11| Thang hō͘以色列家無koh行迷路離開我，無koh因為ta̍k樣ê罪過phah lâ-sâm家己；獨獨beh做我ê百姓，我做in ê上帝；這是主耶和華講ê。
以西結書 14 12| 耶和華ê話臨到我講，
以西結書 14 13| 人子ah，若有國tùi in ê悖逆來得罪我，我亦伸手攻擊伊，斷絕伊所óa靠ê米糧，hō͘飢荒臨到伊，tùi in中間剪除人kap cheng-siⁿ，
以西結書 14 14| 其中雖然有挪亞、但以理、約伯，chit三人；in只有會因為in ê義來救家己ê性命nā-tiāⁿ；這是主耶和華講ê。
以西結書 14 15| 我若hō͘惡獸經過hit-ê地來損壞，hō͘ hit所在荒廢；因為chiah-ê獸ê緣故，致到無人tùi hia經過，
以西結書 14 16| 雖然有chit三人tī in中間，主耶和華講，我kí我ê永活來chiù-chōa，in bōe救in ê kiáⁿ cha-bó͘-kiáⁿ，只有in本身得tio̍h救nā-tiāⁿ，地方猶原荒廢。
以西結書 14 17| Á是我hō͘刀劍臨到hit-ê地方講，刀劍ah，你tio̍h經過hit-ê地方，致到我tùi in中間剪除人kap cheng-siⁿ，
以西結書 14 18| 雖然有chit三人tī in中間，主耶和華講，我kí我ê永活來chiù-chōa，in bōe救in ê kiáⁿ cha-bó͘-kiáⁿ，只有in本身得tio̍h救nā-tiāⁿ。
以西結書 14 19| Á是我hō͘瘟疫流行hit-ê地方，hō͘我piàⁿ出滅命ê大受氣tī in ê頂面，thang tùi in中間剪除人kap cheng-siⁿ，
以西結書 14 20| 雖然有挪亞、但以理、約伯tī in中間，主耶和華講，我指我ê永活來chiù-chōa，in bōe救in ê kiáⁿ cha-bó͘-kiáⁿ，只有會因為in ê義來救家己ê性命nā-tiāⁿ。
以西結書 14 21| 主耶和華án-ni講，何況我將我四項ê大災厄，就是刀劍、飢荒、惡獸、瘟疫，降落tī耶路撒冷，tùi hit中間剪除人kap cheng-siⁿ，kiám m̄是koh-khah bōe救得mah？
以西結書 14 22| 看ah，beh有所chhun ê人留teh，就是受掠出來ê kiáⁿ cha-bó͘-kiáⁿ，看ah，in beh出來到lín chia，lín beh看in ê所行所做，就lín論到我所降落tī耶路撒冷ê災厄，就是我一切降落tī in頂面ê，beh得tio̍h安慰。
以西結書 14 23| Lín看in所行所做ê，beh受安慰；就知我tī耶路撒冷所行ê，m̄是無緣故；這是主耶和華講ê。
以西結書 15 1| 耶和華ê話臨到我講，
以西結書 15 2| 人子ah，葡萄樹就是樹林內樹木中ê一支，伊比ta̍k號樹有甚麼khah贏？
以西結書 15 3| Kiám會thang對伊取柴料做甚麼路用？á是thang用伊做杙á來吊甚麼器具mah？
以西結書 15 4| 看ah，是hiat tī火裡做火柴，雙頭已經hō͘火燒了，中央亦受燒，iáu有甚麼路用ah？
以西結書 15 5| 看ah，好好ê時，尚且m̄合甚麼路用，何況hō͘火燒，已經pháiⁿ去，iáu能合甚麼路用ah？
以西結書 15 6| 所以主耶和華án-ni講，親像樹林內chiah-ê樹中ê葡萄，我所交付tī火中做火柴ê，我亦beh照án-ni款待耶路撒冷khiā起ê百姓。
以西結書 15 7| 我beh對in變面；in tùi火中出來，總是火beh燒滅in。我對in變面ê時，lín就知我是耶和華。
以西結書 15 8| 我beh hō͘ chit所在荒廢，因為in行tāi-chì來犯罪；這是主耶和華講ê。
以西結書 16 1| 耶和華ê話koh臨到我講，
以西結書 16 2| 人子ah，你tio̍h hō͘耶路撒冷知伊hiah-ê可惡ê事，
以西結書 16 3| 講，主耶和華對耶路撒冷án-ni講，你ê本源，你ê出世，是tī迦南地；A-mô͘-lī人是你ê老父，你ê老母是Hek人。
以西結書 16 4| 論到你出世ê景況，當你出世ê日無kā你tńg臍；也無用水kā你洗hō͘你清氣；lóng無kā你sám鹽，亦無用布kā你包。
以西結書 16 5| 無人看顧你，kā你做chiah-ê事，憐憫你；你出世ê日hiat tī田野，是因為你hō͘人厭惡。
以西結書 16 6| 我tùi你hia過，看見你kō tī你ê血內，就對你講，你雖然tī你ê血中，iáu-kú thang活；我實在對你講，你雖然tī你ê血中，iáu-kú thang活。
以西結書 16 7| 我hō͘你長成，親像田裡所發生ê，koh你漸漸成做大人，面貌清秀，奶胖(phòng)，頭毛長；總是你猶原赤身露體。
以西結書 16 8| 我tùi你hia過，看見你；看ah，hit時是你興起愛情ê時；我就用衫á裾蓋你，遮你ê thǹg-theh-theh；koh對你chiù-chōa，kap你結約；你就屬tī我；這是主耶和華講ê。
以西結書 16 9| Hit時我用水洗你，洗清氣你身體ê血，koh用油抹你。
以西結書 16 10| 我hō͘你穿繡花ê衫，亦hō͘你穿海狗皮ê鞋，亦用幼苧布hō͘你hâ腰；koh用綢緞做衫hō͘你moa。
以西結書 16 11| 我用裝飾ê物裝飾你；用手環掛tī你ê手，用金鍊á掛tī你ê頷頸。
以西結書 16 12| 我亦用鐶khòa tī你ê鼻；用耳鉤掛tī你ê耳á，用súi ê帽戴tī你ê頭殼。
以西結書 16 13| Án-ni，你就有金銀ê裝飾；所穿ê是幼苧布，kap 綢緞，kap繡花ê衫；所食ê是幼幼ê麵，蜂ê蜜，kap油；你亦極其súi，發達到王后ê尊貴。
以西結書 16 14| 你súi ê名聲傳tī列國中；是對你ê súi完全，因為我有用我ê榮光hō͘你；這是主耶和華講ê。
以西結書 16 15| 獨獨你óa靠家己ê súi，koh因為你ê名聲，就行淫亂；你放縱淫慾，hō͘過路人chhut-chāi伊ê意思來行。
以西結書 16 16| Koh用你ê衫，裝飾高ê所在，五色lóng齊備；tī hit頂面行淫亂；chit號事無beh來，亦無koh有。
以西結書 16 17| 你亦取我所hō͘你金銀súi ê寶器；為tio̍h家己做人ê像，kap伊行淫。
以西結書 16 18| Koh用你繡花ê衫kā伊moa，亦用我ê膏油，我ê香料，排tī伊ê面前。
以西結書 16 19| Koh我所賞賜你ê食物、幼麵，kap油kap蜜，我所用來養飼你ê，你就用伊，排tī in ê面前，來做芳味，實在有án-ni；這是主耶和華講ê。
以西結書 16 20| Koh你用你ê kiáⁿ，你ê cha-bó͘-kiáⁿ，就是你所kā我生ê，來獻hō͘ in食；你行chiah-ê淫亂，kiám是小khóa事？
以西結書 16 21| 你竟然koh thâi死我chiah-ê kiáⁿ來交付伊，hō͘ in經過火來歸tī伊？
以西結書 16 22| 你行chiah-ê一切可惡kap淫亂ê事lóng無想tio̍h你細漢赤身露體，kō tī你血中ê日。
以西結書 16 23| 主耶和華講，你有災厄ah，有災厄ah；
以西結書 16 24| 你行這一切pháiⁿ-tāi以後，koh為家己起花樓，tī ta̍k條街路起高台。
以西結書 16 25| 你tī一切街路口起高台，hō͘你ê súi變做可惡ê；koh kap一切過路ê chōe-chōe行淫亂。
以西結書 16 26| 你亦kap你隔壁國，放縱情慾ê埃及人行淫，加添你ê淫亂，惹我受氣。
以西結書 16 27| 看ah，我伸出我ê手攻擊你；減少你應用ê物；koh將你交hō͘怨恨你ê腓利士hiah-ê cha-bó͘-gín-á，hō͘ in chhut-chāi意思款待你；in看見你行pháiⁿ，來見笑。
以西結書 16 28| 你因為好色不知足，koh kap亞述人行淫；kap in行淫了後，猶原無滿意。
以西結書 16 29| 你koh tī迦南地到Ka-le̍k-tí行chōe-chōe淫亂，iáu-kú無滿意。
以西結書 16 30| 主耶和華講，你行這一切ê事，是霸性淫婦ê所行，可見你ê心是jōa軟弱。
以西結書 16 31| 因為你tī一切街路口起花樓，tī ta̍k條街路起高台；因為你無親像別ê娼妓，m̄-ti̍h錢。
以西結書 16 32| Gōa！你chit-ê行淫ê bó͘ ah，beh ti̍h別人來替丈夫！
以西結書 16 33| 人是用物送娼妓，你反tńg用物送你相好ê人，請in tùi四圍來kap你行淫。
以西結書 16 34| 你ê行淫kap別ê婦人人對反；因為m̄是人chhē你行淫，是你用物送人，m̄是人送你；所以你kap別ê婦人人對反。
以西結書 16 35| 因為án-ni，你chit-ê娼妓ah，tio̍h聽耶和華ê話；
以西結書 16 36| 主耶和華án-ni講，因為你piàⁿ出你ê污穢；你kap你所相好ê thǹg-theh-theh行淫；koh因為你所拜一切可惡ê偶像，koh為tio̍h所流你chiah-ê kiáⁿ ê血，就是你所獻hō͘ in ê；
以西結書 16 37| 看ah，因為án-ni，我beh聚集你一切相好ê，就是你bat kap伊宴樂ê，kap你一切所疼ê，你一切所怨恨ê，我beh tùi四圍聚集來攻擊你，亦beh tùi in露出你ê thǹg-theh，hō͘ in看你ê thǹg-theh。
以西結書 16 38| 我亦beh審判你，親像審判行淫kap thâi人ê婦人人一樣；我beh用大受氣妒忌，hō͘你流血。
以西結書 16 39| 我koh beh將你交tī in ê手，in beh拆毀你ê 花樓，毀壞你ê高台，thǹg你ê衫，搶你súi ê寶器；留你赤身露體。
以西結書 16 40| In也beh chhōa chōe-chōe人起來攻擊你，用石頭tìm死你，用刀劍鑿透你。
以西結書 16 41| 用火燒你ê厝宅，tī chōe-chōe婦人人ê面前審判你；我的確hō͘你無koh行淫，亦無koh送人物。
以西結書 16 42| Án-ni，我ǹg你ê大受氣beh soah，我ê妒忌亦beh離開你；我beh安靜無koh受氣。
以西結書 16 43| 因為你bōe記得你細漢ê日，tī這一切ê事來激我；所以我beh照你所行ê，報應tī你ê頭殼頂；hō͘你無koh行淫，加添tī你一切可惡ê事；這是主耶和華講ê。
以西結書 16 44| 看ah，見若講俗語ê，beh用俗語體thak你，講，老母án-ni，cha-bó͘-kiáⁿ也是án-ni。
以西結書 16 45| 你真正是lín老母ê cha-bó͘-kiáⁿ，厭賤伊ê丈夫kap kiáⁿ兒；你真正是lín姊妹ê姊妹，厭賤in ê丈夫kap kiáⁿ兒；lín老母是Hek人，lín老父是A-mô͘-lī人。
以西結書 16 46| 你ê大姊是撒馬利亞，伊kap伊ê眾cha-bó͘-kiáⁿ tiàm tī你ê tò-pêng；你ê小妹是所多瑪，伊kap伊ê眾cha-bó͘-kiáⁿ tiàm tī你ê chiàⁿ-pêng。
以西結書 16 47| 你無學in ê所行，亦無照in可惡ê事去做；你掠做小khóa事，你一切所行ê，比in khah臭。
以西結書 16 48| 主耶和華講，我kí我ê永活來chiù-chōa；你ê小妹所多瑪，kap伊眾cha-bó͘-kiáⁿ，未有行你kap你眾cha-bó͘-kiáⁿ所行ê事。
以西結書 16 49| 看ah，你ê小妹所多瑪ê罪是chit款；伊kap伊ê眾cha-bó͘-kiáⁿ，心志驕傲，米糧飽足，享受安逸；lóng無扶助困苦kap sòng-hiong人ê手。
以西結書 16 50| In自高，tī我ê面前行可惡ê事，我看了就將in除去。
以西結書 16 51| 撒馬利亞所犯ê罪無你ê一半；你加添可惡ê事比in khah-chōe，koh tùi你所行一切可惡ê事，hō͘你ê姊妹顯明是義。
以西結書 16 52| 你既然斷定你ê姊妹做義，就tio̍h擔當你家己ê凌辱；因為你所犯ê罪比in khah可惡，in就比你khah義；你已經hō͘你ê姊妹顯明是義，你就tio̍h見笑，擔當家己ê凌辱。
以西結書 16 53| 我beh hō͘ in受掠ê倒tńg來；就是hō͘所多瑪kap伊ê眾cha-bó͘-kiáⁿ受掠ê，撒馬利亞kap伊ê眾cha-bó͘-kiáⁿ受掠ê，以及in中間lín受掠ê，lóng倒tńg來。
以西結書 16 54| Thang hō͘你擔當家己ê凌辱，koh對你一切所行hō͘ in得tio̍h安慰ê，來見笑。
以西結書 16 55| 你ê姊妹所多瑪，kap伊ê眾cha-bó͘-kiáⁿ，beh tò來原位；撒馬利亞，kap伊ê眾cha-bó͘-kiáⁿ，beh tò來原位；你，kap你ê眾cha-bó͘-kiáⁿ ，亦beh tò來原位。
以西結書 16 56| 當你驕傲ê日，你ê嘴無講起你ê小妹所多瑪，
以西結書 16 57| Hit時你ê pháiⁿ iáu未發現，A-lân chiah-ê cha-bó͘-kiáⁿ，連伊四圍ê人，iáu未凌辱你；腓利士chiah ê cha-bó͘-kiáⁿ，平素tī四圍藐視你ê，伊也未有凌辱你。
以西結書 16 58| 耶和華講，你好淫kap可惡ê事，你已經擔當lah。
以西結書 16 59| 因為主耶和華án-ni講，你背約看輕chiù-chōa，我beh照你所行來款待你。
以西結書 16 60| 總是我beh追念我tī你少年ê時，kap你所立ê約；亦beh kap你設立永遠ê約。
以西結書 16 61| 當你接納你ê姊妹，就是你ê大姊kap你ê小妹ê時，你beh記得你所行ê來見笑；我亦beh將in hō͘你做cha-bó͘-kiáⁿ，獨獨m̄是對你ê約。
以西結書 16 62| 我beh kap你設立我ê約，你就知我是耶和華；
以西結書 16 63| 到我赦免你一切所做ê時，你記得就見笑；koh因為你ê凌辱，就無koh開嘴；這是主耶和華講ê。
以西結書 17 1| 耶和華ê話臨到我講，
以西結書 17 2| 人子ah，你tio̍h對以色列家出猜，設譬喻；
以西結書 17 3| 講，主耶和華án-ni講，有一隻大鷹，翼股大，翼尾長，毛草cha̍t，有五彩色，飛到黎巴嫩，取柏香樹中枝ê枝尾。
以西結書 17 4| At折伊盡尾溜chíⁿ ê枝，kâⁿ到seng-lí場，hē tī買賣ê人ê城。
以西結書 17 5| Koh取hit所在ê種，栽tī肥地，插tī chōe-chōe水ê邊頭，親像栽柳樹。
以西結書 17 6| 就漸漸大叢，成做拋藤低低ê葡萄樹；伊ê枝轉ǹg hit隻鷹，根tī伊ê下面；Tùi án-ni，成做葡萄樹，生枝發藤。
以西結書 17 7| Koh有一隻大鷹，翼大，毛cha̍t，看ah，chit-ê葡萄樹tùi栽種ê所在彎伊ê根ǹg伊，發伊ê枝ǹg伊，ǹg望伊灌ak。
以西結書 17 8| 伊栽tī肥地，chōe-chōe水ê邊頭，thang發枝結果子，成做好ê葡萄樹。
以西結書 17 9| 你tio̍h講，主耶和華án-ni講，chit-ê葡萄樹kiám會發ām？鷹kiám bōe拔伊ê根，除伊ê果子，hō͘伊枯焦mah？hō͘伊幼ê葉lóng枯焦，也m̄免用大力kap chōe-chōe人拔出伊ê根。
以西結書 17 10| 伊已經栽種，kiám會發ām mah？東風一下吹伊，kiám bōe lóng枯焦mah？beh tī伊發生ê所在枯焦。
以西結書 17 11| 耶和華ê話koh臨到我講，
以西結書 17 12| 你tio̍h kā hit-ê悖逆ê家講，Lín kiám m̄知chiah-ê是甚麼意思mah？你tio̍h kā in講，巴比倫王到耶路撒冷，掠伊ê君王kap貴族，帶到伊巴比倫hia。
以西結書 17 13| Tùi王親ê中間，揀一人，kap伊立約，kah伊chiù-chōa；koh掠國內有勢力ê人；
以西結書 17 14| Beh hō͘國卑微bōe能自強，獨獨守盟約，就得tio̍h保存。
以西結書 17 15| 總是伊背叛；差使者去埃及，ài in hō͘伊馬kap chōe-chōe兵；伊kiám會興通mah？行chit號事ê人，kiám會逃脫mah？kiám有背約，iáu走能lī mah？
以西結書 17 16| 主耶和華講，我kí家己ê永活來chiù-chōa，巴比倫王設立伊做王，伊竟然藐視chiù-chōa ê話，背所立ê約；因為án-ni，伊的確死tī巴比倫王所tiàm ê所在。
以西結書 17 17| 當in 起土堆，造台，beh滅無chōe-chōe人ê時，法老chhōa大隊兵，kap chōe-chōe人來；也bōe tī交戰中幫贊伊。
以西結書 17 18| 伊背約來藐視chiù-chōa，看ah，伊已經投降，iáu-kú做出chiah-ê一切ê事，伊的確bōe能逃脫。
以西結書 17 19| 所以主耶和華án-ni講，我kí我ê永活來chiù-chōa，伊已經看輕指我所chiù ê chōa，悖謬指我所立ê約；我beh將chit-ê罪歸tī伊ê頭殼。
以西結書 17 20| 我beh用我ê網拋tī伊ê身上，伊beh hō͘我ê活tauh tauh-tio̍h；我beh帶伊到巴比倫，亦beh tī-hia審問伊干犯我ê罪。
以西結書 17 21| 伊ê軍隊中逃走ê，lóng beh倒tī刀下；所chhun-ê，亦beh四散tī四方；lín就知講chit-ê話ê，是我耶和華。
以西結書 17 22| 主耶和華án-ni講，我亦beh取柏香樹中枝高ê尾溜，來栽伊；亦beh對伊chíⁿ ê枝 ê尾溜，at折伊軟ê枝；栽tī高高ê山。
以西結書 17 23| 我beh栽伊tī以色列高地ê山，伊就開枝結子，成做好ê柏香樹；各樣ê飛鳥beh歇tī伊ê下面，歇tī伊ê枝ê蔭影下。
以西結書 17 24| 田野ê樹木lóng beh知我耶和華hō͘高ê樹降低，低ê樹升高，青翠ê樹枯焦，枯焦ê樹茂盛；我耶和華án-ni講伊，也成伊。
以西結書 18 1| 耶和華ê話koh臨到我講，
以西結書 18 2| Lín tī以色列地啥事用chit-ê俗語講，老父食酸ê葡萄，kiáⁿ ê嘴齒酸軟？
以西結書 18 3| 主耶和華講，我kí我ê永活chiù-chōa講，Lín tī以色列中無因由thang koh用chit-ê俗語。
以西結書 18 4| 看ah，lóng總ê神魂是屬tī我；親像老父ê神魂屬tī我，kiáⁿ ê神魂也是án-ni；犯罪ê神魂，伊beh死。
以西結書 18 5| 人若公義，行公平kap義理，
以西結書 18 6| Bē-bat上山頂食祭物，bē-bat仰望以色列家ê偶像，bē-bat phah lâ-sâm厝邊ê bó͘，bē-bat親近經期內ê婦人人；
以西結書 18 7| Bē-bat虧負人，是將欠債ê人ê當頭還伊，bē-bat強搶人ê物，是用食物hō͘ iau ê人食，用衣裳hō͘ thǹg-theh ê人穿，
以西結書 18 8| Bē-bat kā借錢ê人討利息，也無the̍h利錢，kiu手無做pháiⁿ，tī兩pêng ê人ê中間照公道判決，
以西結書 18 9| 順thàn我ê律例，執守我ê法度，照誠實行tāi-chì，這是義人，的確得tio̍h活；這是主耶和華講ê。
以西結書 18 10| 設使伊生一個kiáⁿ，做強盜，做thâi人ê，á是行hiah-ê pháiⁿ ê一項，無行頂面所講ê好，
以西結書 18 11| 反tńg上山頂食祭物，koh phah lâ-sâm厝邊ê bó͘，
以西結書 18 12| 虧負困苦kap sòng-hiong ê人，強搶人ê物，bē-bat用當頭還人，仰望偶像，行可惡ê事，
以西結書 18 13| Kā借錢ê人討利息，the̍h利錢；chit-ê人kiám會活mah？伊的確bōe活；伊行hiah-ê一切可惡ê事的確tio̍h死；伊ê罪beh歸tī伊。
以西結書 18 14| 看ah，設使伊生一個kiáⁿ，看見老父所行一切ê罪，就驚惶，無án-ni去行；
以西結書 18 15| Bē-bat上山食祭物，bē-bat仰望以色列家ê偶像，bē-bat phah lâ-sâm厝邊ê bó͘；
以西結書 18 16| Bē-bat虧負人，bē-bat the̍h人ê 當頭，bē-bat 強搶人ê物，是用食物hō͘ iau ê人食，用衣裳hō͘ thǹg-theh ê人穿，
以西結書 18 17| Kiu手無害sòng-hiong人，無討利錢，無the̍h利息，伊順thàn我ê法度，執守我ê律例，伊就無因為老父ê罪過來死無，的確能活。
以西結書 18 18| 論到伊ê老父，因為伊欺負人真傷重，強搶兄弟，tī本族中行m̄好；看ah，伊beh 因為家己ê罪來死。
以西結書 18 19| Lín iáu teh講，Kiáⁿ怎樣無擔當老父ê罪？Kiáⁿ若行正直，kap合理ê事，守我一切ê律例來行伊；伊的確會活。
以西結書 18 20| 犯罪ê神魂，伊beh死；kiáⁿ的確無擔當老父ê罪，老父也無擔當kiáⁿ ê罪；義人ê義beh歸tī伊家己；pháiⁿ人ê pháiⁿ，也beh歸tī伊家己。
以西結書 18 21| Pháiⁿ人若回頭離開所做一切ê罪惡，執守我一切ê律例，行正直kap合理ê事，伊的確會活，bōe死。
以西結書 18 22| 伊所犯一切ê罪過無koh kā伊記得；tī所行ê義，伊beh活。
以西結書 18 23| 主耶和華講，pháiⁿ人死無，kiám是我所歡喜mah？我kiám m̄是歡喜伊回頭，離開伊所行ê路，來得tio̍h活mah？
以西結書 18 24| 總是義人若oa̍t頭，離開伊ê義，來犯罪，照pháiⁿ人所行一切可惡ê事，來行；伊kiám會活mah？伊所行一切ê義，lóng無koh受記念，伊beh tī所犯ê罪，所行ê pháiⁿ，死tī hit中間。
以西結書 18 25| Lín iáu teh講，主ê路無公平；以色列家ah，lín tio̍h聽；我ê路kiám無公平mah？kiám m̄是lín ê路無公平mah？
以西結書 18 26| 義人若oa̍t頭離開伊ê義，來行罪惡，致到為tio̍h án-ni來死；伊就因為所行ê罪惡來死。
以西結書 18 27| Koh pháiⁿ人若回頭，離開伊所行ê pháiⁿ，來行正直kap合理ê事；伊beh hō͘伊ê神魂得tio̍h活。
以西結書 18 28| 因為伊有想，回頭離開伊所犯一切ê罪過；伊的確活無死。
以西結書 18 29| 以色列家iáu teh講，主ê路無公平；以色列家ah，我ê路kiám無公平mah？kiám m̄是lín ê路無公平mah？
以西結書 18 30| 所以主耶和華講，以色列家ah，我beh照lín ta̍k人所行ê審判lín；lín tio̍h回頭，離開所犯一切ê罪過；án-ni，罪過bōe會hō͘ lín敗無。
以西結書 18 31| Lín tio̍h將所犯一切ê罪過hiat-ka̍k離開lín；為家己成一個新ê心，kap新ê神；以色列家ah，lín mih-sái tio̍h死？
以西結書 18 32| 主耶和華講，人ê死，我無歡喜伊ê死；所以lín tio̍h回頭，來得tio̍h活。
以西結書 19 1| 你tio̍h為以色列ê王親做哀歌，
以西結書 19 2| 講，Lín老母是甚麼？是母ê獅，仆tī chiah-ê獅ê中間；tī細隻獅ê中間，養飼伊ê kiáⁿ。
以西結書 19 3| Tī伊ê kiáⁿ ê中間，飼一隻到大，學習咬物來食人。
以西結書 19 4| 列國聽見，就tī in ê陷坑掠tio̍h，用鏈拖伊到埃及地。
以西結書 19 5| 母ê獅看本身thèng候到失望；就對伊細隻獅ê中間koh取一隻，養飼到大。
以西結書 19 6| 伊tī chiah-ê 獅ê中間走來走去，成做勇ê獅，學習咬物來食人。
以西結書 19 7| 伊知in ê宮殿，koh hō͘ in ê城變做拋荒，因為伊hm̄-hm̄哮ê聲，遍地kap其中所有ê就荒廢。
以西結書 19 8| Tùi án-ni，四圍ê邦國tùi ta̍k省來攻擊伊，用網拋tī伊ê頂面；伊受掠tī in ê陷坑。
以西結書 19 9| In kā伊鏈tī櫥裡，帶到巴比倫王hia；關伊tī堅固ê所在；hō͘伊ê聲tī以色列山無koh聽見。
以西結書 19 10| Lín老母前親像葡萄樹，極其茂盛，栽tī水邊，因為水chōe，就結 chōe-chōe果子，發chōe-chōe枝。
以西結書 19 11| 生出giám硬ê枝椏，thang做掌權ê ê柺；伊tī ām-ām ê枝椏中做極高ê；因為高，就伊ê椏ê中枝挺起hō͘人看見。
以西結書 19 12| 總是chit叢葡萄樹，因為大受氣，tú-tio̍h拔起來，hiat tī地裡；東風吹乾伊ê果子，giám硬ê枝椏 at折枯焦，hō͘火燒lio去。
以西結書 19 13| Taⁿ栽tī曠野乾燥無水ê地。
以西結書 19 14| Koh對伊枝椏ê高，有火發出，燒伊ê果子；致到伊無giám硬ê枝椏，thang做掌權ê ê柺；這是thang哀傷ê，thang做哀歌。
以西結書 20 1| 第七年，五月初十，有以色列ê長老kúi-nā人，來beh問耶和華，坐tī我ê面前。
以西結書 20 2| 耶和華ê話臨到我講，
以西結書 20 3| 人子ah，你tio̍h對以色列ê長老講，kā伊講，主耶和華án-ni講，Lín來是beh問我mah？主耶和華講，我指我ê永活來chiù-chōa，我m̄ hō͘你問。
以西結書 20 4| 人子ah，你beh審問in，審問in mah？你tio̍h hō͘ in知in ê列祖hiah-ê可惡ê事；
以西結書 20 5| 對in講，主耶和華án-ni講，當我揀以色列ê日，ǹg雅各家ê後裔，kia̍h起我ê手，tī埃及地hō͘ in bat我，tùi in kia̍h起我ê手，講，我是耶和華，lín ê上帝。
以西結書 20 6| Hit日我對in kia̍h起手，beh chhōa in出埃及地，到我為tio̍h in所講，流奶kap蜜ê地；hit-ê地tī萬國中是khah有榮光ê。
以西結書 20 7| 我對in講，Lín ta̍k人tio̍h棄sak目睭所歡喜hiah-ê可惡ê tāi；m̄-thang因為埃及ê偶像phah lâ-sâm家己；我是耶和華，lín ê上帝。
以西結書 20 8| 總是in悖逆我，m̄肯聽我，m̄放sak in ta̍k人目睭所歡喜hiah-ê可惡ê tāi，m̄離開埃及ê偶像；我就講，我beh將我ê大受氣piàⁿ tī in ê頂面，tī埃及地對in一盡成我ê受氣。
以西結書 20 9| 獨獨我因為我ê名ê緣故行tāi-chì，免得我ê名tī in所khiā起列邦中ê面前受褻瀆；我chhōa in出埃及地，tī列邦中ê目睭前hō͘ in bat我。
以西結書 20 10| Án-ni，我就hō͘ in出埃及地，chhōa in到曠野。
以西結書 20 11| 將我ê律例賞賜in，將我ê法度指示in；就是人若行伊beh對伊來得tio̍h活ê。
以西結書 20 12| Koh我用我ê安歇日賞賜in，thang tī我kap in ê中間做證據；hō͘ in知我耶和華是hō͘ in成做聖ê。
以西結書 20 13| 總是以色列家tī曠野悖逆我，無順thàn我ê律例，棄sak我ê法度，(就是人若行伊，beh對伊來得tio̍h活ê) ，大大犯tio̍h我ê安歇日：我就講，beh tī曠野將我ê大受氣piàⁿ tī in ê頂面，滅無in。
以西結書 20 14| 獨獨我因為我ê名ê緣故行tāi-chì，免得我ê名受褻瀆tī列邦人ê目睭前，就是hiah-ê看見我chhōa in出埃及ê列邦。
以西結書 20 15| Koh我tī曠野對in kia̍h起我ê手，講，我無beh chhōa in入我所賞賜in 流奶 kap蜜ê地，hit-ê地tī萬國中khah有榮光ê。
以西結書 20 16| 因為in厭賤我ê法度，無順thàn我ê律例，犯tio̍h我ê安歇日，in ê心意向in ê偶像。
以西結書 20 17| 雖然án-ni，我ê目睭iáu-kú是惜in，無毀滅in，無tī曠野kā in滅了了。
以西結書 20 18| 我tī曠野對in ê kiáⁿ兒講，莫得thàn lín老父ê律例，莫得守in ê法度，亦莫得因為in ê偶像phah lâ-sām家己。
以西結書 20 19| 我是耶和華lín ê上帝，lín tio̍h順thàn我ê律例，守我ê法度來行伊。
以西結書 20 20| Koh用我chiah-ê安歇日做聖；chiah-ê日tī我kap lín ê中間做證據，hō͘ lín知我是耶和華lín ê上帝。
以西結書 20 21| 獨獨in ê kiáⁿ兒悖逆我，無順thàn我ê律例，亦無守我ê法度來行伊，(就是人若行伊，beh對伊來得tio̍h活ê) ；in犯tio̍h我ê安歇日；我就講，我beh將我ê大受氣piàⁿ tī in ê頂面，tī曠野一盡成我ê受氣攻擊伊。
以西結書 20 22| 雖然án-ni，我iáu-kú kiu我ê手，為tio̍h我ê名ê緣故行tāi-chì，免得我ê名受褻瀆tī列邦人ê目睭前，就是hiah-ê看見我chhōa in出埃及ê列邦。
以西結書 20 23| Koh我tī曠野，對in kia̍h起我ê手，講beh分散in tī列國，四散in tī列邦。
以西結書 20 24| 因為in無thàn我ê法度，厭賤我ê律例，犯tio̍h我ê安歇日，目睭意向in老父ê偶像。
以西結書 20 25| Koh我用m̄好ê律例，kap bōe能對伊來得tio̍h活ê法度，hō͘-in。
以西結書 20 26| In用一切ê頭chiūⁿ-kiáⁿ經過火；我就tī in ê祭祀kā in phah lâ-sâm，hō͘ in荒廢；hō͘ in知我是耶和華。
以西結書 20 27| 人子ah，你tio̍h對以色列家講話，kā in講，主耶和華án-ni講，Lín ê列祖得罪我，用án-ni褻瀆我。
以西結書 20 28| 因為我chhōa in到我kia̍h起手beh賞賜in ê地；in看見ta̍k-ê高山，ta̍k叢ām ê樹；就tī-hia獻in hiah-ê祭祀，獻激我受氣ê禮物，亦tī-hia燒芳芳ê牲禮，kap灌奠。
以西結書 20 29| 我就對in講，Lín所上hit-ê高位是甚麼？伊ê名叫做Pa-bâ，直到今á日。
以西結書 20 30| 所以你tio̍h對以色列家講，主耶和華án-ni講，Lín猶原照lín列祖所行ê，phah lâ-sâm家己mah？猶原thàn in可惡ê事行淫mah？
以西結書 20 31| Lín獻禮物，hō͘ lín ê kiáⁿ經過火ê時，猶原將一切ê偶像phah lâ-sâm家己，到今á日mah？以色列家ah，我kiám beh hō͘ lín問mah？主耶和華講，我kí我ê永活來chiù-chōa，我的確m̄ hō͘你問。
以西結書 20 32| Lín講，阮beh親像外邦人，親像列國ê宗族，去服事柴ê，石ê；lín發起chit號心意，斷斷bōe成。
以西結書 20 33| 主耶和華講，我kí我ê永活來chiù-chōa，我beh用大權能ê手，kap伸出ê手骨，kap piàⁿ出ê大受氣做lín ê王。
以西結書 20 34| 我beh用大權能ê手，kap伸出ê手骨，kap piàⁿ出ê大受氣tùi列邦中chhōa lín出，亦tùi lín四散去hiah-ê國聚集lín。
以西結書 20 35| 我beh chhōa lín到外邦人ê曠野，tī-hia當面審問lín。
以西結書 20 36| 我àn怎樣tī埃及地ê曠野審問lín ê列祖，亦beh án-ni審問lín；這是主耶和華講ê。
以西結書 20 37| 我beh hō͘ lín經過柺á下，亦beh hō͘ lín受約ê拘束。
以西結書 20 38| 我beh tùi lín中間一盡除hiah-ê悖逆kap得罪我ê人；chhōa in出in寄腳ê地方，總是in bōe得入以色列地；lín就知我是耶和華。
以西結書 20 39| 以色列家ah，論到lín，主耶和華án-ni講，去ah，ta̍k人服事伊ê偶像，獨獨後來的確beh聽我，無koh用禮物kap偶像褻瀆我ê聖名。
以西結書 20 40| 主耶和華講，Tī我ê聖山，就是以色列高ê山，tī-hia以色列全家ê眾人，beh tī hit-ê地服事我，tī-hia我beh接納lín，tī-hia我beh kā lín討禮物，kap lín起頭熟ê土產，以及lín一切ê聖物。
以西結書 20 41| 我tùi chiah-ê百姓中chhōa lín出，tùi lín四散去ê列國中聚集lín；hit時我beh接納lín親像芳香；我beh tī lín得tio̍h顯明做聖，hō͘外邦人看見。
以西結書 20 42| 我chhōa lín入以色列地，就是我kia̍h起我ê手，講beh賞賜lín列祖ê地，hit時lín就知我是耶和華。
以西結書 20 43| Tī-hia lín beh記得lín ê所行所做，就是lín tùi hiah-ê來phah lâ-sâm lín家己ê；koh beh 因為lín所行一切ê pháiⁿ，來家己厭惡。
以西結書 20 44| 主耶和華講，以色列家ah，我為tio̍h我ê名ê緣故，無照lín ê pháiⁿ所行，kap lín ê腐敗ê所做款待lín；lín就知我是耶和華。
以西結書 20 45| 耶和華ê話臨到我講，
以西結書 20 46| 人子ah，你ê面tio̍h ǹg南方，ǹg南方piàⁿ出話，攻擊南方田野ê樹林來宣傳。
以西結書 20 47| Tùi南方ê樹林講，Tio̍h聽耶和華ê話；主耶和華án-ni講，看ah，我beh tī你中間起火，燒你中間一切青翠ê樹，kap枯焦ê樹；猛烈ê火燄，的確無熄；tùi南到北，ta̍k面lóng受燒。
以西結書 20 48| 凡若有血氣ê，lóng beh知起火ê，是我耶和華。
以西結書 20 49| Tùi án-ni，我講，Hāiⁿ ah，主耶和華ah，人lóng議論我講，伊kiám m̄是teh講譬喻？
以西結書 21 1| 耶和華ê話臨到我講，
以西結書 21 2| 人子ah，你tio̍h面ǹg耶路撒冷，ǹg hiah-ê聖所piàⁿ出話攻擊以色列地來宣傳。
以西結書 21 3| 對以色列地講，耶和華án-ni講，看ah，我beh抵敵你，亦beh拔我ê刀出伊ê鞘；tùi你ê中間剪除義人pháiⁿ人。
以西結書 21 4| 我既然beh對你中間剪除義人kap pháiⁿ人，所以我ê刀beh出伊ê鞘，tùi南到北，攻擊一切有血氣ê。
以西結書 21 5| 一切有血氣ê就知我耶和華已經拔刀出伊ê鞘，的確無koh收入。
以西結書 21 6| 人子ah，你tio̍h吐氣，腰骨折，痛苦；吐氣tī in ê面前。
以西結書 21 7| In問你講，你啥事吐氣？你就tio̍h講，因為有風聲tāi-chì beh來，人ê心lóng beh消溶，手lóng酸軟，精神衰敗，腳頭u軟弱親像水；看ah，chit-ê事teh來，的確會成；這是主耶和華講ê。
以西結書 21 8| 耶和華ê話臨到我講，
以西結書 21 9| 人子ah，你tio̍h宣傳講，耶和華án-ni講，你tio̍h講，有刀，有刀，是磨利lù光 ê。
以西結書 21 10| 磨利是beh thâi人，lù光是beh親像sih-nà；咱kiám thang歡喜mah？我ê kiáⁿ ê柺á藐視眾樹木。
以西結書 21 11| Chit支刀已經交hō͘人lù光，thang hō͘人ê手kia̍h伊；伊已經磨利lù光，thang交tī thâi人ê ê手。
以西結書 21 12| 人子ah，你tio̍h hoah，喉叫；因為chit-ê臨到我ê百姓，kap以色列一切ê貴族；in kap我ê百姓lóng交tī刀下，所以你tio̍h搭大腿。
以西結書 21 13| 有試驗ê事；若hit-ê藐視ê柺á歸tī無，beh àn怎樣ah？這是主耶和華講ê。
以西結書 21 14| 人子ah，你tio̍h tah手宣傳，chit支刀tio̍h三pái加倍，就是hō͘人tio̍h重傷ê刀，亦是hō͘大人tio̍h重傷ê刀，入tī密房ê。
以西結書 21 15| 我備辦hō͘人驚ê刀，攻擊in一切ê城門；hō͘ in ê心消溶，加添in跋倒ê事；hāiⁿ ah，chit支刀chhòng到親像sih-nà，磨到真利，beh thâi死人。
以西結書 21 16| 你tio̍h合óa，ǹg chiàⁿ-pêng；排陣，ǹg tò-pêng；chhut-chāi你ê面ǹg toh-lo̍h，就ǹg hia。
以西結書 21 17| 我亦beh搭手，亦beh hō͘我ê大受氣soah；這是我耶和華講ê。
以西結書 21 18| 耶和華ê話koh臨到我講，
以西結書 21 19| 人子ah，你tio̍h為tio̍h本身設兩條路，thang hō͘巴比倫王ê刀劍tùi hia來；chit兩條路tio̍h tùi一所在分出；koh tio̍h畫一支手，畫tī透到城ê路頭。
以西結書 21 20| 你tio̍h設一條路，hō͘刀來到A-bûn人ê La̍h-pa，也thang到猶大堅固ê城耶路撒冷。
以西結書 21 21| 因為巴比倫王khiā tī 雙叉路hia，tī兩條路頭beh占卜，伊ê搖箭；問偶像，驗牲禮ê官。
以西結書 21 22| Tī伊ê chiàⁿ手，有占卜去耶路撒冷ê箭；設羊頭錘，開嘴hoah thâi，大聲喉叫，設羊頭錘，攻擊城門，起土堆，造台。
以西結書 21 23| Hiah-ê bat對in chiù-chōa ê人看伊做假ê占卜；總是伊beh hō͘人記得in ê pháiⁿ，致到in眾人受掠。
以西結書 21 24| 所以主耶和華án-ni講，因為lín ê過失露現，hō͘ lín ê罪過tú-tio̍h記得，致到lín ê罪惡tī lín ê行做lóng顯出；koh 因為lín受記得，beh hō͘人ê手所掠。
以西結書 21 25| 你chit ê受重傷行pháiⁿ ê以色列王ah，你ê罪惡灌滿，你ê日子到lah。
以西結書 21 26| 主耶和華án-ni講，Tio̍h除去王帽，liù冕旒，無koh有chit號景況；taⁿ beh hō͘低ê 升高，高ê降低。
以西結書 21 27| 我beh chhia倒，chhia倒，chhia倒伊；無koh有chit-ê，thèng候應該得tio̍h-ê到，我就hō͘伊。
以西結書 21 28| 人子ah，你tio̍h宣傳講，主耶和華論到A-bûn人，kap in ê侮慢，有án-ni講；你tio̍h講，有刀，有拔出ê刀，已經lù光，beh thâi死人；hō͘伊親像sih-nà beh吞滅人。
以西結書 21 29| 人為tio̍h你看虛假ê異象，行白賊ê占卜；將你hē tī受重傷pháiⁿ人ê頷頸；in ê罪惡灌滿，in ê日子到lah。
以西結書 21 30| Hō͘刀入鞘，我beh tī你受造ê位，生長ê地，審判你。
以西結書 21 31| 我beh將我ê痛恨piàⁿ tī你ê身上，將我大受氣ê火pûn tī你；交你tī殘忍gâu thâi人ê ê手。
以西結書 21 32| 你beh做hiâⁿ火ê柴，你ê血beh流tī chit-ê地方，你無koh得tio̍h記念；因為這是我耶和華講ê。
以西結書 22 1| 耶和華ê話koh臨到我講，
以西結書 22 2| 人子ah，你beh審問，審問hō͘人流血ê城mah？tio̍h hō͘伊知伊一切可惡ê事。
以西結書 22 3| 你tio̍h講，主耶和華án-ni講，chit-ê城，有流人ê血tī hit內面，hō͘伊ê日子到；koh妝偶像phah lâ-sâm家己，陷害家己。
以西結書 22 4| 因為你hō͘人流血，就有罪；你妝偶像是phah lâ-sâm家己；就你hō͘你ê日近，你已經到你ê年；所以我hō͘你受列國ê凌辱，列邦ê恥笑。
以西結書 22 5| 你chit-ê臭名chōe-chōe擾亂ê城ah！hiah-ê離開你近，離開你遠ê，lóng beh恥笑你。
以西結書 22 6| 看ah，以色列ê首領，ta̍k-ê逞伊氣力，tī你中間流人ê血。
以西結書 22 7| Tī你中間有侮慢父母；tī你中間有壓制出外人；tī你中間有虧負孤兒寡婦ê。
以西結書 22 8| 你看輕我ê聖物，犯tio̍h我ê安歇日。
以西結書 22 9| Tī lín中間有譭謗人，beh hō͘人流血ê；tī lín中間有tī山頂食祭物，tī lín中間有行淫亂。
以西結書 22 10| Tī lín中間有露現老父ê下體；tī lín中間有凌辱月經無清氣ê婦人人ê。
以西結書 22 11| 有人kap厝邊ê bó͘行可惡ê事；也有人淫伊ê新婦來phah lâ-sâm伊；tī lín中間亦有人凌辱伊ê姊妹，就是伊ê老父ê cha-bó͘-kiáⁿ。
以西結書 22 12| Tī lín中間有受pò͘賂，來流人ê血，你亦有the̍h利錢，討利息；你因為貪心，勒索厝邊，得tio̍h財利；竟然bōe記得我；這是主耶和華講ê。
以西結書 22 13| 看ah，我因為你所得不義ê錢，kap你中間所流ê血，我就phah手。
以西結書 22 14| 到我辦你ê日，你ê心iáu ōe忍受mah？你ê手iáu ōe有力mah？我耶和華講chit-ê話，就beh照án-ni行。
以西結書 22 15| 我beh分散你tī列國，四散你tī列邦；我beh除你中間ê污穢。
以西結書 22 16| 你beh tī列國人ê面前，因為家己所行ê，受褻瀆；你就知我是耶和華。
以西結書 22 17| 耶和華ê話臨到我講，
以西結書 22 18| 人子ah，以色列家在我看是渣滓；in lóng是火爐中ê銅，錫，鐵，鉛；是銀ê渣滓。
以西結書 22 19| 所以主耶和華án-ni講，因為lín lóng成做渣滓；看ah，我beh聚集lín tī耶路撒冷ê中間。
以西結書 22 20| 人怎樣將銀，銅，鐵，鉛，錫，聚集tī火爐中；牽火hō͘伊熔；án-ni我亦beh用我ê受氣，kap大受氣，聚集lín，hē lín tī-hia，來熔化lín。
以西結書 22 21| 我beh聚集lín，用我大受氣ê火pûn lín，lín就tī hit中間熔化。
以西結書 22 22| 銀怎樣熔tī火爐中，lín亦beh án-ni熔tī hit中間；lín就知我耶和華piàⁿ出我ê大受氣tī lín ê頂面。
以西結書 22 23| 耶和華ê話臨到我講，
以西結書 22 24| 人子ah，你tio̍h對chit-ê地講，你是bē得tio̍h清氣ê地，tī大受氣ê日，亦無落雨tī你hia。
以西結書 22 25| 伊中間ê先知lóng結黨，親像hm̄-hm̄哮ê獅，抓tio̍h所搶ê物，in吞食人ê神魂，搶人ê貨財寶物；hō͘ in ê中間ê守寡人koh khah-chōe。
以西結書 22 26| 伊ê祭司解斜我ê律法，褻瀆我ê聖所，無分別聖ê kap粗俗ê，亦無hō͘人分別無清氣ê，kap清氣ê；koh掩目睭m̄看我chiah-ê安歇日，我亦tī in中間受褻瀆。
以西結書 22 27| 伊ê貴族親像豺狼，抓tio̍h所搶ê物，thâi人流血，傷害人ê性命，ài得tio̍h不義ê錢。
以西結書 22 28| 伊ê先知親像用灰水kā in筅白，看虛假ê異象，用白賊kā in占卜，講，主耶和華án-ni講，其實耶和華無影講。
以西結書 22 29| 國內ê百姓一味行壓制慣練搶人；虧負sòng-hiong困苦ê，無情理欺壓出外人。
以西結書 22 30| 我tī in中間chhē看有一人thang來圍牆，tī我ê面前為tio̍h chit-ê國khiā tī破隙ê所在，hō͘我無剿滅伊；總是chhē無一個。
以西結書 22 31| 所以我用我ê痛恨piàⁿ tī in ê頂面，用我大受氣ê火滅in；照in所行ê，報應tī in ê頭殼頂；這是主耶和華講ê。
以西結書 23 1| 耶和華ê話koh臨到我講，
以西結書 23 2| 人子ah，有兩個婦人人，是siâng一個老母生ê。
以西結書 23 3| In tī埃及行淫，就是tī少年ê時行淫；tī-hia in ê奶hō͘人teh，koh tī-hia人ni̍h伊在室女ê奶頭。
以西結書 23 4| In ê名，大姊名A-hô-la̍h，小妹名A-hô-lī-pa；in lóng嫁hō͘我，生kiáⁿ cha-bó͘-kiáⁿ；論到in ê名，A-hô-la̍h就是撒馬利亞，A-hô-lī-pa就是耶路撒冷。
以西結書 23 5| A-hô-la̍h嫁hō͘我了後，就行淫亂，戀愛伊 相好ê人，就是伊ê隔壁國亞述人。
以西結書 23 6| In穿藍色ê衫，做省長，做官員，lóng是可愛ê少年人，騎馬ê勇士。
以西結書 23 7| 伊就kap in行淫，就是kap伊所中意ê亞述人；見若伊所戀愛ê，就用in一切ê偶像來phah lâ-sâm家己。
以西結書 23 8| 伊亦無放sak伊tī埃及慣練行ê淫亂；因為伊iáu少年ê時，就有人kap伊相kap睏；ni̍h伊在室女ê奶，koh流出伊淫亂ê事tī-hia。
以西結書 23 9| 因為án-ni，我將伊交tī伊相好ê人ê手，就是伊所戀愛ê亞述人ê手。
以西結書 23 10| In就露現伊ê下體，用刀thâi伊，掠伊ê kiáⁿ cha-bó͘-kiáⁿ，hō͘伊tī婦人人中留臭名；因為in對伊行審判。
以西結書 23 11| 伊ê小妹A-hô-lī-pa看見án-ni，就比伊koh khah放縱淫慾；行淫亂，比伊ê大姊khah傷重。
以西結書 23 12| 伊戀愛隔壁國ê亞述人，就是穿極súi ê衣服，做省長，做官員；騎馬ê勇士，lóng是可愛ê少年人。
以西結書 23 13| 我看見伊受phah lâ-sâm，姊妹á兩個行siâng路。
以西結書 23 14| 伊亦加添伊ê淫行，因為伊看見人ê像位tī壁裡，就是用朱紅色所畫Ka-le̍k-tí人ê像。
以西結書 23 15| 腰hâ帶，頭殼包彩色ê根垂落來；看了親像軍長，照巴比倫人ê形象；in ê本所在就是Ka-le̍k-tí。
以西結書 23 16| 伊一下看見，就戀愛in；差使者去Ka-le̍k-tí hia，見in。
以西結書 23 17| 巴比倫人就來，kap伊上愛情ê眠床，行淫，phah lâ-sâm伊。伊受phah lâ-sâm以後，心就kap in冷淡。
以西結書 23 18| Án-ni，伊露現伊ê淫行，koh露現伊ê下體，我ê心就kap伊冷淡，親像前kap伊ê大姊冷淡一樣。
以西結書 23 19| 伊iáu-kú koh-khah淫行，記得伊少年tī埃及地，行淫亂ê日；
以西結書 23 20| 戀愛伊相好ê人，身體勇，精足，親像驢，親像馬。
以西結書 23 21| Án-ni你就記得你少年ê時ê淫行；hit時埃及人teh你ê奶，憶tio̍h你少年ê奶。
以西結書 23 22| A-hô-lī-pa ah，主耶和華所以án-ni講，看ah，我beh激動你chiah-ê相好ê，來攻擊你，就是你ê心所冷淡ê，我beh hō͘伊四圍來攻擊你。
以西結書 23 23| 就是巴比倫人，Ka-le̍k-tí眾人，kap Pí-kat，Su-a，Ko-a，chiah-ê族。亞述ê眾人kap in來，省長，官員，軍長，有名聲ê，騎馬ê，lóng是可愛ê少年人。
以西結書 23 24| In beh帶軍器、戰車、運糧ê車，chhōa大隊ê眾人來攻擊你；in giâ大牌小牌、頭盔、排陣tī你ê四圍攻擊你；我beh將審判ê事交代in，in beh用in ê律法審判你。
以西結書 23 25| 我beh用我ê妒忌攻擊你；in beh用大受氣辦你；in beh割你ê鼻kap耳á；你所chhun ê人，beh倒tī刀下；in beh掠你ê kiáⁿ cha-bó͘-kiáⁿ；koh你所留ê beh hō͘火燒lio去。
以西結書 23 26| In beh剝你ê衣服，搶你súi ê寶物。
以西結書 23 27| Án-ni，我beh hō͘你ê淫行，kap你tī埃及地慣練行ê淫亂lóng soah；hō͘你無koh kia̍h目看in，亦無koh記念埃及。
以西結書 23 28| 因為主耶和華án-ni講，看ah，我beh將你交tī你所怨恨ê人ê手，就是你ê心kap in冷淡ê人ê手。
以西結書 23 29| In beh怨恨來辨理，搶the̍h你一切勞碌來得tio̍h-ê；chhun你一個赤身露體；你淫亂ê下體，連你ê淫行，kap你ê淫亂，lóng beh露現。
以西結書 23 30| 你會tú-tio̍h hiah-ê tāi-chì，因為你tè外邦人來行淫；koh因為你tùi in chiah-ê偶像來bak lâ-sâm。
以西結書 23 31| 你有行你ê大姊ê路，所以我beh將伊ê杯交tī你ê手。
以西結書 23 32| 主耶和華án-ni講，你beh lim你ê大姊所lim ê杯；hit-ê杯深koh闊，tóe真chōe；你就beh hō͘人恥笑譏刺。
以西結書 23 33| 你beh大酒醉，大憂苦；lim lín大姊撒馬利亞ê杯；就是hō͘人gông-ngia̍h悽慘ê杯。
以西結書 23 34| 你beh lim chit-ê杯，lim到乾乾；koh kā破杯ê帕，拆裂家己ê奶；因為chit-ê事我bat講伊；這是主耶和華講ê。
以西結書 23 35| 所以主耶和華án-ni講，因為你bōe記得我，將我hiat tī你ê ka-chiah後，taⁿ你tio̍h擔當你ê淫亂kap你放縱私慾ê罪。
以西結書 23 36| 耶和華koh對我講，人子ah，你beh審問A-hô-la̍h kap A-hô-lī-pa mah？tio̍h指出in所行可惡ê事。
以西結書 23 37| In行淫，亦有血tī伊ê手，koh kap偶像行淫，亦hō͘ in tùi我所生ê kiáⁿ經過火，hō͘ in吞食。
以西結書 23 38| Chit-ê以外in iáu有對我án-ni行，就是siâng日phah lâ-sâm我ê聖所，干犯我chiah-ê安歇日。
以西結書 23 39| In thâi kiáⁿ獻hō͘偶像，當hit日koh入我ê聖所，來phah lâ-sâm伊；看ah，in tī我ê厝內án-ni行。
以西結書 23 40| Koh lín差使者去請遠遠ê人；使者到in hia ê時，看ah，in就來；你為tio̍h in洗身軀，畫目眉，用首飾家己裝飾；
以西結書 23 41| 坐tī súi ê眠床，床前chhāi一塊桌，將我ê香料，我ê香油排tī hit頂面。
以西結書 23 42| Kap伊tī-hia-ê，有kui陣ê人，安逸歡喜ê聲，亦有粗俗人kap酒漢，tùi曠野相kap來，將手環掛tī in兩個ê手，將súi帽戴tī in ê頭殼。
以西結書 23 43| 我論到chit-ê老ê淫婦，有講，現在人iáu beh kap伊行淫，伊亦beh kap人行淫。
以西結書 23 44| 人入去就近伊，親像就近娼妓；án-ni in就近兩個淫婦，A-hô-la̍h kap A-hô-lī-pa。
以西結書 23 45| Beh有義人照審判淫婦ê例，kap流人ê血ê婦人人ê例，來審判in；因為in是淫婦，亦有血tī伊ê手。
以西結書 23 46| 主耶和華án-ni講，我beh chhōa chōe-chōe人來攻擊in，hō͘ in受hiat來hiat去，tú-tio̍h搶奪。
以西結書 23 47| Hiah-ê人beh用石頭tìm死in，用刀劍thâi死in；koh thâi死in ê kiáⁿ cha-bó͘-kiáⁿ，用火燒in ê厝宅。
以西結書 23 48| Án-ni，我beh hō͘境內無koh有淫行，thang hō͘一切ê婦人人受警戒，無學lín ê淫行。
以西結書 23 49| 人beh照lín ê淫行報應lín；lín也beh擔當chiah-ê拜偶像ê罪；lín就會知我是耶和華。
以西結書 24 1| 第九年十月初十日，耶和華ê話koh臨到我，講，
以西結書 24 2| 人子ah，今á日tú-tú是巴比倫王就近耶路撒冷ê日，你tio̍h將今á日記伊ê名。
以西結書 24 3| Tio̍h對chit-ê悖逆ê家設譬喻，講，主耶和華án-ni講，將鼎chhāi tī火裡；已經chhāi好，就piàⁿ水tī內面，
以西結書 24 4| 將肉塊，就是一切肥súi ê肉塊，前腿後腿，lóng拾hē tī內面；揀好ê骨疊hō͘伊滿。
以西結書 24 5| 取羊群中第一好ê，將柴疊tī鼎下，hō͘鼎滾chhiāng-chhiāng[chhiâng-chhiâng]，thang將骨kûn tī hit內面。
以西結書 24 6| 主耶和華án-ni講，有災厄ah，chit-ê hō͘人流血ê城，就是生sian ê鼎，伊ê sian iáu未除去，tio̍h將肉塊tùi hit中間一塊一塊the̍h出來；無kā伊liam-khau。
以西結書 24 7| 城中有受thâi ê人ê血，piàⁿ tī光光ê石磐頂，無piàⁿ tī地裡，thang用土蓋。
以西結書 24 8| Chit-ê城內所流ê血，piàⁿ tī光光ê石磐頂，無thang遮蓋，是我hō͘伊án-ni；為tio̍h beh激大受氣，行報應。
以西結書 24 9| 所以主耶和華án-ni講，有災厄ah，chit-ê hō͘人流血ê城，我亦beh疊大堆ê火柴。
以西結書 24 10| 添柴hō͘火真燄，將肉kûn爛，將湯熬khó，hō͘骨hu-lu去。
以西結書 24 11| 將鼎，piàⁿ空，chhāi tī teh to̍h ê炭頂，hō͘鼎pek熱，hō͘銅燒紅，熔其中ê污穢，除hit頂面ê sian。
以西結書 24 12| 伊tio̍h磨厭倦，總是所生大大ê sian，猶原無lak；伊ê sian就爁tī火裡，亦bōe除去。
以西結書 24 13| Tī你ê污穢中有淫行，我bat清氣你，你iáu-kú無清氣；所以你ê污穢bōe koh得tio̍h清氣，到我對你發出ê大受氣soah。
以西結書 24 14| 我耶和華bat講伊；hit-ê事的確成，我也beh行伊，的確無反覆，的確無憐憫，亦無退悔；人beh照你ê舉動，照你ê行做審判你；這是主耶和華講ê。
以西結書 24 15| 耶和華ê話koh臨到我講，
以西結書 24 16| 人子ah，看ah，我beh將你ê目睭所意愛ê忽然取去；總是你m̄-thang悲哀啼哭，亦m̄-thang流目屎。
以西結書 24 17| 獨獨thang暗靜吐氣，m̄-thang出聲，m̄-thang辨理喪事，頭殼猶原tio̍h包頭巾，腳猶原tio̍h穿鞋，m̄-thang掩你ê嘴唇，也m̄-thang食弔喪ê餅。
以西結書 24 18| Tùi án-ni，我將chit-ê事早起時kā百姓講；ê-hng我ê bó͘就死；隔早起，我就thàn命令來行。
以西結書 24 19| 百姓問我講，你án-ni做，kap阮有甚麼干涉？你thái-thó無kā阮講？
以西結書 24 20| 我應in講，耶和華ê話臨到我講，
以西結書 24 21| 你tio̍h kā以色列家講，主耶和華án-ni講，看ah，我beh phah lâ-sâm我ê聖所，就是lín ê勢力所誇口，lín ê目睭所意愛，lín ê心所疼惜ê；koh lín所留tī-hia ê kiáⁿ cha-bó͘-kiáⁿ beh倒tī刀下。
以西結書 24 22| Hit時，lín beh照我所行ê來行，無掩lín ê嘴唇，亦無食弔喪ê餅。
以西結書 24 23| Lín ê頭殼猶原包頭巾，腳beh穿鞋，無悲哀，無啼哭；lín beh tī lín ê罪惡中消滅，相對面吐氣。
以西結書 24 24| 以西結beh án-ni做lín ê兆頭，凡若伊所行ê，lín亦beh án-ni行，chit-ê tāi-chì若到，lín就知我是耶和華。
以西結書 24 25| 人子ah，當我除去in所óa靠ê，kap in所歡喜ê榮光，in ê目睭所意愛ê，in ê心所疼惜ê，就是in ê kiáⁿ兒，
以西結書 24 26| Hit日得tio̍h脫離ê人kiám無來你chia，hō͘你親耳聽見chit-ê事mah？
以西結書 24 27| 當hit日，你ê嘴就開，你就kap得tio̍h脫離ê人講話，無koh啞口；你beh án-ni做in ê兆頭；in就知我是耶和華。
以西結書 25 1| 耶和華ê話臨到我講，
以西結書 25 2| 人子ah，你tio̍h面ǹg A-bûn族，宣傳攻擊in，講，Lín tio̍h聽主耶和華ê話；
以西結書 25 3| 主耶和華án-ni講，我ê聖所受phah lâ-sâm，以色列地tú-tio̍h拋荒，猶大家hō͘人掠；hit時你因為chiah-ê事，用話攻擊in講，呼哉！
以西結書 25 4| 看ah，所以我beh將你交hō͘東方ê人做業；in beh tī你ê所在紮營khiā起，食你ê果子，lim你ê leng。
以西結書 25 5| 我beh hō͘ La̍h-pa做駱駝ê寮，hō͘ A-bûn族ê地做羊群倒ê所在；lín就知我是耶和華。
以西結書 25 6| 主耶和華án-ni講，因為你搭手頓腳，滿心藐視，ǹg以色列地歡喜；
以西結書 25 7| 看ah，所以我伸我ê手攻擊你，將你交hō͘列國搶去；我beh tùi列邦中剪除你，hō͘你tī萬國中敗無；我beh除滅你；你就知我是耶和華。
以西結書 25 8| 主耶和華án-ni講，因為Mô͘-ap kap Se-jíⁿ有teh講，看ah，猶大家kap眾國無各樣；
以西結書 25 9| 看ah，因為án-ni，我beh開 Mô͘-ap ê邊界tùi chiah-ê城，tùi伊邊界chiah-ê城，做伊本國ê榮光ê，就是Pek-iâ-se-boa̍t，Pa-le̍k-bián，Ki-lia̍t-têng，
以西結書 25 10| Hō͘伊kap A-bûn族lóng交tī東方ê百姓做業，hō͘ A-bûn族無koh受記念tī列邦中。
以西結書 25 11| 我也beh審判Mô͘-ap；in就知我是耶和華。
以西結書 25 12| 主耶和華án-ni講，因為Í-tong ê所行，就是攻擊猶大家來報仇，tùi in ê報仇來犯重罪；
以西結書 25 13| 所以主耶和華án-ni講，我beh伸我ê手攻擊Í-tong，剪除in hia ê人kap cheng-siⁿ；hō͘伊拋荒tùi Thê-bān；到Tí-tàn人lóng死tī刀下。
以西結書 25 14| Koh我beh用我ê百姓以色列ê手，來報我ê仇讎tī Í-tong；in beh照我ê受氣，照我ê大受氣，來行tī Í-tong；就in beh知我ê報仇；這是主耶和華講ê。
以西結書 25 15| 主耶和華án-ni講，因為腓利士人行報仇，存心藐視來報仇，結死怨 beh剿滅in；
以西結書 25 16| 所以主耶和華án-ni講，看ah，我beh伸我ê手攻擊腓利士人；我beh剪除Ki-thê人，滅無沿海所chhun ê百姓。
以西結書 25 17| 我beh用大受氣ê責罰，tùi in行大ê報仇；我tùi in報仇ê時，in就知我是耶和華。
以西結書 26 1| 第十一年，月ê初一，耶和華ê話臨到我講，
以西結書 26 2| 人子ah，因為Chhui-lô ǹg耶路撒冷講，呼哉！hit-ê做列邦ê門ê，已經破，taⁿ歸向我；伊已經拋荒，我beh豐盛。
以西結書 26 3| 所以主耶和華án-ni講，Chhui-lô ah，看ah，我kap你做對敵，我亦beh hō͘ chōe-chōe國起來攻擊你，親像海hō͘伊ê湧giâ起來一樣。
以西結書 26 4| In beh毀壞Chhui-lô ê城牆，拆伊ê守更樓；我亦beh khau伊ê土粉，hō͘伊成做光kō-kō ê石磐。
以西結書 26 5| 伊beh tī海中做曝網ê所在，亦beh成做列國所搶ê物；因為我有講伊；這是主耶和華講ê。
以西結書 26 6| 屬tī Chhui-lô hiah-ê城ê百姓，beh hō͘刀劍thâi死；in就知我是耶和華。
以西結書 26 7| 因為主耶和華án-ni講，看ah，我beh hō͘列王ê王，就是巴比倫王Nî-pò͘-kah-nî-sat，tùi北方chhōa馬、車、馬兵、軍隊，kap chōe-chōe百姓，來攻擊Chhui-lô。
以西結書 26 8| 伊beh用刀劍thâi死屬tī你hiah-ê城ê百姓，亦beh紮營攻擊你，起土堆攻擊你，kōaⁿ籐攻擊你。
以西結書 26 9| 伊beh 安設摃城ê鎚，攻破你ê城牆，用斧頭拆毀你ê守更樓。
以西結書 26 10| 因為伊ê馬真chōe，土粉遮蓋你；伊入你ê城門，親像人入有破隙ê城，hit時因為騎馬ê，kap運糧車，戰車ê聲，你ê城beh振動。
以西結書 26 11| 伊ê馬蹄beh thún踏你一切ê街路；伊beh用刀thâi死你ê百姓，你堅固ê柱beh倒tī土腳。
以西結書 26 12| 伊beh搶你ê財寶，kap你ê貨物，毀你ê城牆，拆你súi ê厝，koh將你chiah-ê石，chiah-ê柴，chiah-ê土，lóng hiat tī水中。
以西結書 26 13| 我beh hō͘你唱歌ê聲lóng soah，你彈琴ê聲無koh聽見。
以西結書 26 14| 我beh hō͘你成做光kō-kō ê石磐，做曝網ê所在；你無koh受起造，因為我耶和華講伊。這是主耶和華講ê。
以西結書 26 15| 主耶和華對Chhui-lô án-ni講，Tī你中間有大大thâi人ê事，受傷ê人哀哀chhan ê時，因為你倒壞ê聲，海嶼kiám無lóng振動mah？
以西結書 26 16| Hit時海邊hiah-ê君王，beh對伊ê王位落來，除去伊ê禮服，thǹg去súi衫，穿ngia̍uh-ngia̍uh-chhoah，坐tī土腳，時時刻刻teh tiō，為tio̍h你gông-ngia̍h。
以西結書 26 17| In beh為你做哀歌，對你講，你chit-ê有名聲ê城，平素是行船ê人所khiā起，tī海面做堅固ê；平日伊kap khiā起ê百姓，hō͘一切tiàm tī-hia ê人無m̄驚惶，taⁿ怎樣滅無ah！
以西結書 26 18| Taⁿ tī你chit-ê倒壞ê日，眾海嶼beh ngia̍uh-ngia̍uh-chhoah；海中chiah-ê海嶼看見你無去，就lóng驚惶。
以西結書 26 19| 因為主耶和華án-ni講，我hō͘你做拋荒ê城，親像hō͘ hiah-ê無人khiā起ê城；koh hō͘深淵pôaⁿ過你，大水蓋密你。
以西結書 26 20| Hit時我hō͘你kap hiah-ê落陰府ê相kap落去，到古早人hia；hō͘你tiàm tī地下深ê所在，tùi古早拋荒ê所在，kap hiah-ê落陰府ê人tī-teh，無koh有人khiā起tī-hia，tī活人ê地無koh有榮光。
以西結書 26 21| 我beh hō͘你做thang驚ê，無koh留tī世間；雖然人chhē你，亦永永chhē-bōe-tio̍h；這是主耶和華講ê。
以西結書 27 1| 耶和華ê話koh臨到我講，
以西結書 27 2| 人子ah，tio̍h為 Chhui-lô做哀歌，
以西結書 27 3| Kā Chhui-lô講，你khiā起海口，kap列國眾海嶼買賣做seng-lí；主耶和華án-ni講： Chhui-lô ah，你bat講，我是完全súi-ê。
以西結書 27 4| 你ê境界tī海中；起造你ê，hō͘你ê súi完全。
以西結書 27 5| In用Sī-nî-jíⁿ ê松樹做你一切ê枋，用黎巴嫩ê柏香樹做你ê船桅。
以西結書 27 6| 用Pa-san ê橡樹做你ê槳，用Ki-thê海嶼ê黃楊柴，入象牙做你坐ê枋。
以西結書 27 7| 用埃及繡花ê幼苧布做你ê帆，做你ê旗；用以利沙海嶼藍色紫色ê 布，做你ê涼棚。
以西結書 27 8| Se-tùn kap A-hoat khiā起ê百姓，做你ê划槳ê；你中間gâu ê人做你ê hōaⁿ舵ê。
以西結書 27 9| Ka-pa-le̍k老練ê kap gâu ê人，lóng tī lín中間做補船孔ê；一切過海ê船隻，kap in ê水手，lóng tī你中間經營seng-lí ê事。
以西結書 27 10| 波斯、路得、Hut ê人，tī你軍營中做戰士；in tī你ê中間掛藤牌kap頭盔，顯明你ê súi。
以西結書 27 11| A-hoat人kap你ê軍隊，lóng tī你四圍ê牆頂；你ê守更樓亦有勇士，in掛in ê藤牌tī你四圍ê牆壁，成全你ê súi。
以西結書 27 12| Tha-si人因為ta̍k樣ê財物充足，就做你ê客商；帶銀、鐵、錫、鉛，來換你ê貨物。
以西結書 27 13| Ngá-oân人、Thó͘-pa人、Bí-siat人，lóng kap你kau-koan；in用人口kap銅器，來換你ê貨物。
以西結書 27 14| To-ka-má族用馬，kap戰馬，kap騾，來換你ê貨物。
以西結書 27 15| Tí-tàn人kap你kau-koan；chōe-chōe海嶼做你ê 下盤seng-lí；in帶象牙、烏木柴，kap你交換。
以西結書 27 16| A-lân人因為你ê製造充足，就做你ê客商；in用綠寶石、紫色ê 布、繡花ê物、幼苧布、珊瑚、紅寶石，來換你ê貨物。
以西結書 27 17| 猶大kap以色列地ê人，lóng kap你kau-koan；in用Bí-le̍k ê麥、餅、蜜、油、乳香，來換你ê貨物。
以西結書 27 18| 大馬色人因為你ê製造充足，koh因為ta̍k樣ê財物充足；就帶Hek-pún ê酒，kap白羊毛，kap你kau-koan。
以西結書 27 19| Ui-tàn人kap Ngá-oân人，帶線kap光ê鐵、肉桂、菖蒲，tī你ê街市，換你ê貨物。
以西結書 27 20| Tí-tàn人用súi ê馬鞍敷kap你kau-koan。
以西結書 27 21| 阿拉伯人kap Ki-ta̍t一切ê領袖，lóng做你ê下盤seng-lí；用羊羔、公ê綿羊、山羊，kap你kau-koan。
以西結書 27 22| Sī-pa kap La̍h-má ê seng-lí人kap你kau-koan；in用ta̍k類siōng好ê香料，ta̍k類ê寶石kap黃金來換你ê貨物。
以西結書 27 23| 哈蘭、Kan-nî、I-tiân人、Sī-pa ê seng-lí人，亞述人，Ki-boat人kap你kau-koan。
以西結書 27 24| Chiah-ê seng-lí人用真好ê貨物，藍色繡花ê布，裝kui包；koh有súi ê衣服，裝tī柏香柴ê箱á內，用索縛伊，kap你kau-koan。
以西結書 27 25| Tha-si ê船隻tàu kui-pang，kā你載貨；你就tī海中富有，極其榮光。
以西結書 27 26| 你ê划槳ê，已經划你到大水ê所在；東風tī海中kā你摃破。
以西結書 27 27| 你ê錢財，你ê物件，你ê貨品，你ê水手，你ê hōaⁿ舵ê，你ê塞船孔ê，你ê經營seng-lí-ê，以及你中間ê戰士，kap你中間ê眾人，tī你敗壞ê日，lóng beh沉tī海中。
以西結書 27 28| 你hōaⁿ舵ê喉叫ê聲一下hoah，郊野lóng beh振動。
以西結書 27 29| 見若划槳ê，kap水手，kap一切過海hōaⁿ舵ê，lóng beh離開船上岸。
以西結書 27 30| In beh為你開聲大哭，sám土粉tī頭殼，kō tī火灰中。
以西結書 27 31| Koh為tio̍h你來剃光頭，用麻布hâ腰，痛心啼哭，極其悲哀。
以西結書 27 32| In哀傷ê時，為tio̍h你做哀歌，啼哭你；講，有甚麼城親像Chhui-lô，親像伊tī海中成做靜悽悽ê ah？
以西結書 27 33| 你ê貨物tùi海面上山，就hō͘ chōe-chōe百姓充足；你用chōe-chōe錢財貨物，hō͘地上ê君王好額。
以西結書 27 34| 你tī深水中hō͘海湧挵破ê時，你ê貨物，kap你中間一切ê眾人，就lóng沉落去。
以西結書 27 35| 海嶼khiā起ê百姓，為tio̍h你gông-ngia̍h；in ê君王lóng真驚，面帶憂容。
以西結書 27 36| 列國ê seng-lí人，lóng beh出譏刺ê聲；你hō͘人thang驚，你無thang koh tī-teh直到永遠。
以西結書 28 1| 耶和華ê話koh臨到我講，
以西結書 28 2| 人子ah，你tio̍h對Chhui-lô ê君王講，主耶和華án-ni講：因為你心內驕傲，你亦講，我是一個上帝，我tī海中坐上帝ê位；你雖然存心家己掠做是上帝，其實你是人，m̄是上帝。
以西結書 28 3| 看ah，你比但以理khah有智慧，無一項祕密ê事對你隱密。
以西結書 28 4| 你óa靠家己ê智慧聰明，得tio̍h財寶，得tio̍h金銀，收tī你ê庫房。
以西結書 28 5| 你óa靠家己ê大智慧kap seng-lí，加添你ê好額；亦你ê心為tio̍h你ê好額來驕傲。
以西結書 28 6| 所以主耶和華án-ni講，因為你存心，家己掠做是上帝，
以西結書 28 7| 看ah，所以我beh帶外邦人，就是列國中強暴ê人，來你chia；in beh拔刀攻擊你tùi智慧所得tio̍h ê好物；phah lâ-sâm你ê榮光。
以西結書 28 8| In beh hō͘你落深坑；你beh死tī海中，親像受thâi ê人ê死一樣。
以西結書 28 9| Tī thâi你ê人ê面前，你iáu未講，我是上帝mah？其實你tī thâi死你ê人ê手，不過是人，m̄是上帝。
以西結書 28 10| 你beh死，tī外國人ê手中，親像bē受割禮ê人ê死一樣，因為我有講伊；這是主耶和華所講ê。
以西結書 28 11| 耶和華ê話臨到我講，
以西結書 28 12| 人子ah，你tio̍h kā Chhui-lô王做哀歌，對伊講，主耶和華án-ni講，你無所m̄齊備，智慧充足，完全súi。
以西結書 28 13| 你bat tī伊甸上帝ê園內，用ta̍k樣ê寶石做你ê裝飾，就是紅寶石、黃玉，kap金剛石，青玉、紅瑪瑙，kap碧玉，藍玉、綠寶石，kap赤玉，kap黃金；koh你鼓kap簫，tī你hia製造，當你受造ê日，就lóng齊備。
以西結書 28 14| 你是hit ê受抹油遮蓋ê ki-lō͘兵；我安置你tī上帝ê聖山；你往來tī出火ê石ê中間。
以西結書 28 15| 你tùi受造ê日所行lóng完全，直到chhē-tio̍h不義tī你ê中間。
以西結書 28 16| 因為你seng-lí真大，人就用強暴充滿tī你ê中間，致到你犯罪；因為án-ni，我看你親像污穢，就tùi上帝ê山趕逐你；遮蓋ê ki-lō͘兵ah，我已經將你tùi出火ê石ê中間除滅。
以西結書 28 17| 你因為súi，心中驕傲；koh因為你ê榮光敗壞你ê智慧；我已經chhia倒你tī地裡，hō͘你倒tī君王ê面前，hō͘ in看見。
以西結書 28 18| 你因為罪過真chōe，做seng-lí無公道；你phah lâ-sâm你hiah-ê聖所；所以我hō͘火對你中間出，來燒滅你；hō͘你tī所有看見ê人ê目睭前，變做地上ê火灰。
以西結書 28 19| 眾百姓ê中間，見若bat你ê人，lóng beh為tio̍h你來gông-ngia̍h；你hō͘人thang驚，永遠無thang koh tī-teh。
以西結書 28 20| 耶和華ê話臨到我講，
以西結書 28 21| 人子ah，你ê面tio̍h ǹg Se-tùn，對伊宣傳，講，
以西結書 28 22| 主耶和華án-ni講，Se-tùn ah，看ah，我kap你做對敵，我的確tī你中間得tio̍h榮光；我tī伊中間行審判，顯明我做聖ê時，in就知我是耶和華。
以西結書 28 23| 我亦beh hō͘瘟疫kap流血ê事入伊ê街路，tio̍h傷ê倒tī伊ê中間，四圍有刀劍攻擊伊；in就知我是耶和華。
以西結書 28 24| 四圍平素看輕以色列家ê人，以後無koh ng3in做鑿人ê刺，hō͘人艱苦ê草刺；in就知我是主耶和華。
以西結書 28 25| 主耶和華án-ni講，我聚集以色列家，tùi所四散去ê百姓中，對in顯明我做聖，tī列國人ê目睭前；hit時in beh khiā起tī本所在，就是我所賞賜我ê奴僕雅各ê地。
以西結書 28 26| In beh安然khiā起tī hí中間；我已經行審判tī四圍看輕in ê人，hit時in beh起厝，栽種葡萄園，安然khiā起；in就知我是耶和華，in ê上帝。
以西結書 29 1| 第十年，十月十二，耶和華ê話臨到我講，
以西結書 29 2| 人子ah，你ê面tio̍h ǹg埃及王法老，宣傳來攻擊伊，以及埃及全地。
以西結書 29 3| 你tio̍h傳講，主耶和華án-ni講，看ah，埃及王法老ah，我做你ê對敵；你就是大鱷魚，倒tī家己ê江河中；你bat講，我ê河是我ê，我為家己來造ê。
以西結書 29 4| 我beh用勾勾tiâu你ê牙槽；koh hō͘你江河中ê魚kha̍h-tiâu tī你ê鱗；我beh將你kap所kha̍h-tiâu tī你ê鱗ê魚，tùi江河中拖出來。
以西結書 29 5| 我beh將你kap你江河中ê魚lóng hiat tī曠野；你beh倒tī田裡，無拾做堆，無收拾；我將你hō͘地上ê野獸，空中ê飛鳥做食物。
以西結書 29 6| 埃及khiā起ê百姓lóng beh知我就是耶和華，因為in tùi以色列家，bat做蘆葦ê柺á。
以西結書 29 7| In用手kia̍h你，你pit-khui，傷tio̍h in ê肩頭，in óa你，你折去，siâm-tio̍h in ê腰。
以西結書 29 8| 所以主耶和華án-ni講，看ah，我beh hō͘刀劍臨到你；tùi lín中間剪除人kap cheng-siⁿ。
以西結書 29 9| 埃及地beh荒廢，冷靜；in就知我是耶和華；因為伊家己講，chit-ê河是我ê，是我造ê。
以西結書 29 10| 看ah，我kap你以及你ê江河做對敵；hō͘埃及地tùi Sek-hut-nî ê塔，直到Kó͘-si̍t ê交界全然荒廢冷靜。
以西結書 29 11| 人ê腳無tùi hia過，獸ê腳也無tùi hia過；歷過四十年久，無人khiā起。
以西結書 29 12| 我beh hō͘埃及地tī冷靜ê地成做冷靜；伊ê城tī荒廢ê城中變做荒廢，歷過四十年，我也beh將埃及人分散tī列國，四散tī列邦。
以西結書 29 13| 主耶和華án-ni講，滿四十年，我beh招集埃及人，tùi in所四散去ê列國來；
以西結書 29 14| 我beh hō͘埃及受掠ê tò來，hō͘ in tò來in ê本地Pa-thek-lô；tī-hia beh成做微細ê國。
以西結書 29 15| Beh做列國中第一微細ê，亦無koh自高tī列國ê頂面；我beh減少in，致到in無管轄列國。
以西結書 29 16| 伊的確無koh做以色列家所óa靠ê，所oa̍t頭來仰望ê，免得我記得in ê罪；in就知我是主耶和華。
以西結書 29 17| 二十七年，正月初一，耶和華ê話臨到我講，
以西結書 29 18| 人子ah，巴比倫王，Nî-pò͘-kah-nî-sat，hō͘伊ê軍兵大大tio̍h磨，攻擊Chhui-lô；致到ta̍k-ê頭殼無毛，肩頭liù皮；總是伊kap伊ê軍兵，對tī Chhui-lô，lóng無得tio̍h工錢，來報答伊大大tio̍h磨ê攻擊。
以西結書 29 19| 所以主耶和華án-ni講，看ah，我beh將埃及地賞賜巴比倫王Nî-pò͘-kah-nî-sat，伊beh掠伊ê眾百姓，搶伊所搶ê物，劫伊所劫ê物，這就thang做伊ê軍兵ê工錢。
以西結書 29 20| 我將埃及地hō͘伊，報答伊所tio̍h磨ê；因為in替我做工；這是主耶和華講ê。
以西結書 29 21| 當hit日，我beh hō͘一支角，為tio̍h以色列家發出；koh beh hō͘你開嘴tī in中間；in就知我是耶和華。
以西結書 30 1| 耶和華ê話臨到我講，
以西結書 30 2| 人子ah，你tio̍h宣傳講，主耶和華án-ni講，慘ah chit日，lín tio̍h啼哭。
以西結書 30 3| 因為日近lah，就是耶和華ê日近la̍h，就是密雲ê日，beh做列國ê時期。
以西結書 30 4| Beh有刀劍臨到埃及，tī埃及受thâi ê人倒落去ê時，Kó͘-si̍t人就有痛苦；in beh掠伊ê眾人，拆毀伊ê地基。
以西結書 30 5| Kó͘-si̍t、Hut、路得，參插ê百姓，kap Kó͘-pa，以及同盟ê國ê百姓，lóng beh kap in相kap倒tī刀下。
以西結書 30 6| 耶和華án-ni講，扶助埃及ê亦beh倒；伊勢力ê驕傲beh降低；tùi Sek-hut-nî ê塔起，in lóng beh tī-hia倒tī刀下；這是主耶和華講ê。
以西結書 30 7| In beh tī冷靜ê地ê中間，來做冷靜；伊chiah-ê城亦beh列tī chiah-ê荒廢ê城ê中間。
以西結書 30 8| 當我放火tī埃及，見若幫贊伊ê，lóng受滅無；hit時，in就知我是耶和華。
以西結書 30 9| 到hit日beh有使者tùi我ê面前搭船出去；hō͘安然khiā起ê Kó͘-si̍t人驚惶；beh有痛苦臨到in，親像埃及ê日一樣；看ah，tāi-chì來lah。
以西結書 30 10| 主耶和華án-ni講，我beh用巴比倫王Nî-pò͘-kah-nî-sat ê手，滅埃及ê眾人。
以西結書 30 11| 伊kap tè伊ê人，就是列國中強暴ê，beh來毀滅chit-ê地；in beh拔刀攻擊埃及，hō͘遍地有受thâi ê人。
以西結書 30 12| 我beh hō͘ hiah-ê江河乾，亦beh用hit-ê地賣hō͘ pháiⁿ人ê手；我beh用外邦ê手hō͘ hit-ê地kap其中所有ê，變做冷靜；這是我耶和華講ê。
以西結書 30 13| 主耶和華án-ni講，我beh毀滅hiah-ê偶像，tùi Lô-hut除滅神佛；的確無koh有君王tùi埃及地出；我beh降落驚惶tī埃及地。
以西結書 30 14| 我beh hō͘ Pa-thek-lô冷靜；放火tī Só-an ê中間；行審判ê事tī Lô ê地方。
以西結書 30 15| 我beh piàⁿ出我ê大受氣tī Sìn，就是埃及ê衛所；亦beh滅Lô ê眾人。
以西結書 30 16| 我beh放火tī埃及，Sìn beh tú-tio̍h大痛苦；Lô beh tú-tio̍h攻破，Lô-hut當頭白日tú-tio̍h對敵。
以西結書 30 17| A-bûn kap Pí-pek-si̍t ê少年人，beh倒tī刀下；in beh hō͘人掠去。
以西結書 30 18| 我tī Tap-pí-le̍k at折埃及chiah-ê擔，hō͘伊因為勢力ê驕傲，soah tī伊ê中間；hit時tī-hia日烏暗；論到chit-ê城，beh有密雲遮蓋；伊中間ê cha-bó͘-kiáⁿ beh hō͘人掠去。
以西結書 30 19| 我beh án-ni審判埃及；in就知我是耶和華。
以西結書 30 20| 十一-年，正月初七，耶和華ê話臨到我講，
以西結書 30 21| 人子ah，我已經at折埃及王法老ê手骨；無包伊ê傷，無糊藥，無紮布條，thang hō͘伊有力kia̍h刀。
以西結書 30 22| 所以主耶和華án-ni講，看ah，我kap埃及王法老做對敵，beh將伊兩支手骨，ióng-ê，受at折-ê，beh做一下at折；hō͘ to對伊ê手ka-la̍uh。
以西結書 30 23| 我beh將埃及人分散tī列國，四散tī列邦。
以西結書 30 24| 我beh hō͘巴比倫王ê手骨有力，將我ê刀交tī伊ê手；我beh at折法老ê手骨，伊beh tī伊ê面前hiⁿ-hiⁿ-chhan，親像受死siong ê人hiⁿ-hiⁿ-chhan。
以西結書 30 25| 我beh hû巴比倫王ê手骨；法老ê手骨beh sê落去；我將我ê刀交tī巴比倫王ê手；伊beh伸出hit支to tī埃及地；hit時in就知我是耶和華。
以西結書 30 26| 我beh將埃及人分散tī列國，四散tī列邦；in就知我是耶和華。
以西結書 31 1| 十一-年，三月初一，耶和華ê話臨到我講：
以西結書 31 2| 人子ah，你tio̍h對埃及王法老，以及伊ê眾人講，你hiah大塊，是親像是誰？
以西結書 31 3| 看ah，亞述bat做黎巴嫩ê柏香樹，枝椏真súi，蔭影親像樹林，樹身高大，枝尾伸入雲中。
以西結書 31 4| Hiah-ê水養伊大叢，深淵hō͘伊發真高，伊hiah-ê江河se̍h流tī栽種伊ê所在；拆叉ê水，流到田園ê樹木。
以西結書 31 5| 所以伊高大pôaⁿ過田裡ê眾樹；伊ê枝真ām；伊ê椏真長；因為tī伊發生ê時有水chōe-chōe。
以西結書 31 6| 空中ê飛鳥，lóng tī枝頂作受；田野ê走獸lóng tī枝下生kiáⁿ；chōe-chōe大國lóng tiàm tī伊ê蔭下。
以西結書 31 7| 樹大，枝長，成做真súi；因為根soan tī大水邊。
以西結書 31 8| 上帝園內ê柏香樹遮伊bōe-tio̍h；松樹不及伊ê枝，楓樹不及伊ê椏，上帝園內chiah-ê樹lóng bōe比得伊ê súi。
以西結書 31 9| 我hō͘伊ê枝椏茂盛，成做súi；致到上帝園內伊甸一切ê樹，lóng怨妒伊。
以西結書 31 10| 所以主耶和華án-ni講，因為你高大，枝尾伸入雲中，伊ê心因為伊ê高大來自高，
以西結書 31 11| án-ni，我beh將伊交tī列國中有大勢力ê；伊的確beh辦伊，因為伊ê罪惡，我趕逐伊。
以西結書 31 12| 外邦人，就是列邦中強暴ê，將伊剉斷，hiat-ka̍k，伊ê椏ka-la̍uh tī山裡kap一切ê山谷中；伊ê枝折tī hit所在ê河邊；地上ê眾百姓已經落去，離開伊ê蔭影。
以西結書 31 13| 空中ê飛鳥，lóng beh歇tī chit-ê衰敗ê樹頂；田野ê走獸lóng beh tòa tī伊ê樹枝；
以西結書 31 14| Thang hō͘水邊chiah-ê樹，無因為高大來自高；亦無將枝尾伸入雲中；koh hiah-ê得tio̍h水潤澤有勢力ê，亦bōe得tio̍h高大來khiā起來；因為in tī世間人ê中間，kap落陰間ê人，lóng交hō͘死無，到深深ê地下。
以西結書 31 15| 主耶和華án-ni講，伊落陰間ê hit日，我hō͘人悲哀；我為tio̍h伊遮蓋深淵，約束江河，hō͘大水停流；我亦hō͘黎巴嫩為tio̍h伊悽慘；田野chiah-ê樹lóng因為伊暈去。
以西結書 31 16| 我將伊hiat落陰間，kap落坑ê人相kap落去；hit時列國聽見伊墮落ê聲，就lóng振動；伊甸一切ê樹，黎巴嫩得tio̍h水潤澤，第一好第一súi ê，lóng tī地下深ê所在，受安慰。
以西結書 31 17| In亦kap伊相kap落陰間，到受刀thâi ê人hia；in bat做伊ê手骨，tī列國中khiā起伊ê蔭影下。
以西結書 31 18| Tī chiah-ê榮光高大，tī伊甸chiah-ê樹中，你親像是誰？總是你beh kap伊甸chiah-ê樹相kap落去地下深ê所在；你beh kap受刀thâi ê人，倒tī無受割禮ê人ê中間。這就是法老kap伊ê眾百姓；這是主耶和華講ê。
以西結書 32 1| 十二年，十二月，初一，耶和華ê話臨到我講，
以西結書 32 2| 人子ah，你tio̍h為埃及王法老做哀歌，kā伊講，從前你tī列國中，親像勇ê獅；taⁿ你是親像海中ê鱷魚；你chông出你ê江河，用腳振動chiah-ê水，致到江河ê水變濁。
以西結書 32 3| 主耶和華án-ni講，我beh用chōe-chōe國 ê百姓，將我ê 網拋tī你ê頂面，in beh用我ê網，kā你拖出來。
以西結書 32 4| 我beh hiat你tī地裡，放下tī田野，hō͘空中ê飛鳥lóng歇tī你ê頂面；hō͘遍地ê野獸食你到飽。
以西結書 32 5| 我beh將你ê肉hiat tī山裡，用你高大ê身屍thūn滿山谷。
以西結書 32 6| 我koh beh用你ê血，灌ak你所泅ê地；淹到chiah-ê山；河溝beh對你來充滿。
以西結書 32 7| 我phah滅你ê時，beh遮蓋chiah-ê天，hō͘眾星烏暗；用密雲遮掩日頭，月亦無發出光。
以西結書 32 8| 我beh hō͘天ê光tī你ê頂面lóng烏暗；koh hō͘你ê地烏暗；這是主耶和華講ê。
以西結書 32 9| 我hō͘你敗無ê風聲到你所m̄-bat ê ta̍k國，hit時我beh hō͘ chōe-chōe百姓ê心煩惱。
以西結書 32 10| 我tī in ê面前舞我ê劍ê時，我beh hō͘ chōe-chōe國 ê百姓為tio̍h你gông-ngia̍h，君王亦beh為tio̍h你大驚惶；tī你tó落去ê日，in ta̍k人為家己ê性命ngia̍uh-ngia̍uh-chhoah。
以西結書 32 11| 因為主耶和華án-ni講，巴比倫王ê刀beh臨到你。
以西結書 32 12| 我beh用勇士ê刀hō͘你ê chōe-chōe人倒落去。chiah-ê勇士lóng是列國中強暴ê；in beh hō͘埃及ê驕傲歸tī無，埃及ê眾百姓beh受剿滅。
以西結書 32 13| 我beh tùi埃及chōe-chōe水邊除滅所有ê走獸，人ê腳無koh phah濁chit-ê水，獸ê蹄亦無koh踏伊。
以西結書 32 14| Hit時我beh hō͘ in ê水坐清，hō͘ in ê河流親像油；這是主耶和華講ê。
以西結書 32 15| 我hō͘埃及地荒廢冷靜，chit-ê地絕無從前所充滿ê；koh我攻擊其中一切khiā起ê百姓；hit時in就知我是耶和華。
以西結書 32 16| Chit-ê是哀歌，人beh用chit-ê來哀哭；列國chiah-ê cha-bó͘-gín-á beh用án-ni來哀哭；in為tio̍h埃及kap伊ê眾百姓，亦beh用chit-ê來哀哭；這是主耶和華講ê。
以西結書 32 17| 十二年，十二月十五，耶和華ê話臨到我講，
以西結書 32 18| 人子ah，你tio̍h因為埃及ê眾人哀哭；koh tio̍h將埃及kap有名聲ê國chiah-ê cha-bó͘-gín-á，kap落坑ê人，做一下hiat落地下深ê所在。
以西結書 32 19| 你ê súi贏過是誰 ah？你tio̍h落去，kap無受割禮ê人相kap倒teh。
以西結書 32 20| In beh倒tī hō͘刀thâi ê人ê中間，伊受交付tī刀劍，tio̍h將伊kap伊ê眾人拖去。
以西結書 32 21| 強猛ê勇士beh tī陰間對伊kap幫贊伊ê講話；in是無受割禮，受刀thâi ê人；已經落去，倒teh無振動。
以西結書 32 22| 亞述kap伊ê眾百姓，lóng tī-hia；伊ê墓tī伊ê四圍；in lóng是受thâi，倒tī刀下ê。
以西結書 32 23| In ê墓tī坑中極深ê所在，伊ê眾百姓tī伊ê墓ê四周圍，lóng是受thâi倒tī刀下ê；in bat tī活人ê地hō͘人驚惶。
以西結書 32 24| Í-lân亦tī-hia，伊ê眾百姓tī伊ê墓ê四圍，lóng是受thâi，倒tī刀下，無受割禮落去地下深ê所在ê；in bat tī活人ê地hō͘人驚惶，koh kap落坑ê人相kap擔當凌辱。
以西結書 32 25| In kā伊kap伊ê眾百姓，tī受thâi ê人ê中間，安眠床；in ê墓tī伊ê四周圍；in lóng是無受割禮，受刀thâi-ê；in bat tī活人ê地hō͘人驚惶，koh kap落坑ê人相kap擔當凌辱；伊已經hē tī受thâi ê人ê中間。
以西結書 32 26| Bí-siat、Thó͘-pa，kap伊ê眾百姓，lóng tī-hia；伊ê墓lóng tī伊ê四圍，in lóng是無受割禮，hō͘刀thâi-ê；in bat tī活人ê地，hō͘人驚惶。
以西結書 32 27| In bōe得tio̍h kap hiah-ê無受割禮倒teh ê勇士，相kap倒teh；chiah-ê勇士帶ke-si落陰間；頭殼睏tī刀劍，骨頭頂有in ê罪惡；in bat tī活人ê地hō͘勇士驚惶。
以西結書 32 28| 你beh敗壞tī無受割禮ê人ê中間，kap hiah-ê受刀thâi ê人相kap倒teh。
以西結書 32 29| Í-tong亦tī-hia，伊hiah-ê國王kap一切ê首領，雖然有勢力，猶原hē tī受thâi ê人ê中間；in beh kap無受割禮ê，以及落坑ê人相kap倒teh。
以西結書 32 30| Tī-hia有北方眾王ê kiáⁿ，kap一切Se-tùn人，lóng kap受thâi ê人落去；in雖然有勢力，hō͘人驚惶，猶原受見笑；in無受割禮，kap受刀thâi-ê相kap倒teh，kap落坑ê人相kap擔當凌辱。
以西結書 32 31| 法老kap伊ê軍兵lóng hō͘刀thâi死；法老看見，為tio̍h伊hiah-ê眾人就受安慰；這是主耶和華講ê。
以西結書 32 32| 我hō͘伊tī活人ê地，做thang驚惶；法老kap伊ê眾人，beh kap受刀thâi ê人相kap hē tī無受割禮ê人ê中間；這是主耶和華講ê。
以西結書 33 1| 耶和華ê話臨到我講，
以西結書 33 2| 人子ah，你tio̍h對本國ê百姓講話，kā in講，我hō͘刀劍臨到一國ê時，hí一國ê百姓tùi in中間揀一人，設立伊做守望ê；
以西結書 33 3| 伊看見刀劍臨到hit所在，若pûn哨角警戒眾百姓；
以西結書 33 4| 見若聽見哨角ê聲，無受警戒ê，刀劍若來剿滅伊，伊ê罪beh歸tī伊ê頭殼頂。
以西結書 33 5| 伊聽見哨角ê聲，無受警戒，伊ê罪beh歸tī伊本身；伊若受警戒，就會救家己ê性命。
以西結書 33 6| 設使守望ê人看見刀劍到，無pûn哨角，致到百姓無受警戒，刀劍來thâi死in中間ê一人，hit-ê人雖然死tī伊ê罪，總是我beh tùi守望ê人討伊失落性命ê罪。
以西結書 33 7| 人子ah，我án-ni設立你做以色列家守望ê人，所以你tio̍h聽我嘴內所講ê話，替我警戒in。
以西結書 33 8| 我對pháiⁿ人講，pháiⁿ人ah，你的確會死；你若無開嘴警戒pháiⁿ人，hō͘伊離開所行ê路；chit-ê pháiⁿ人beh死tī伊ê罪，總是我beh對你討伊失落性命ê罪。
以西結書 33 9| 設使你警戒pháiⁿ人oa̍t-tńg離開所行ê路；伊猶原m̄ oa̍t-tńg離開，伊beh死tī伊ê罪，你就會救你ê活命。
以西結書 33 10| 人子ah，你tio̍h對以色列家講，Lín常常án-ni講，阮ê過失阮ê罪惡，tī阮ê身上；阮是因為án-ni漸漸消無，thái-thó ōe活ah？
以西結書 33 11| 你tio̍h對in講，主耶和華講，我kí我ê永活來chiù-chōa，我斷斷無歡喜pháiⁿ人死無，獨獨歡喜pháiⁿ人oa̍t-tńg離開所行ê路來活；以色列家ah，lín tio̍h oa̍t倒tńg，離開pháiⁿ路，lín啥事beh處死ah？
以西結書 33 12| 人子ah，你tio̍h對你ê百姓講，義人ê義，tī伊犯罪ê日bōe能救伊；論到pháiⁿ人ê pháiⁿ，tī伊oa̍t-tńg離開伊ê pháiⁿ所行ê日，亦bōe會hō͘伊跋倒；義人tī犯罪ê日，也bōe能因為伊ê義來得tio̍h活。
以西結書 33 13| 我對義人講，伊的確活；伊若óa靠伊ê義來行pháiⁿ，就伊所行ê義，lóng無得tio̍h記念；伊beh因為所行ê pháiⁿ來死。
以西結書 33 14| Koh，我對pháiⁿ人講，你的確死，伊若oa̍t-tńg離開伊ê罪，行正直kap合理ê事；
以西結書 33 15| Koh還人ê 當頭kap所搶人ê物，遵thàn活命ê律例，無koh做pháiⁿ，伊的確活，無致到死。
以西結書 33 16| 伊所犯一切ê罪，無koh kā伊記得；伊行正直kap合理ê事，的確ōe活。
以西結書 33 17| 你ê百姓iáu teh講，主ê路無公平，其實是in ê路無公平。
以西結書 33 18| 義人oa̍t-tńg離開伊ê義，來行pháiⁿ；就beh因為án-ni來死。
以西結書 33 19| Pháiⁿ人oa̍t-tńg離開伊ê pháiⁿ，行正直kap合理ê事；就beh因為án-ni來活。
以西結書 33 20| Lín iáu teh講，主ê路無公平；以色列家ah，我beh照lín ta̍k人所行ê，審判lín。
以西結書 33 21| 阮受掠ê了後十二年，十月初五，有一人tùi耶路撒冷逃走到我chia；講，城已經攻破。
以西結書 33 22| 逃走ê人iáu未到，前一日ê ê-hng，耶和華ê手hē tī我ê身上；開我ê嘴；到隔早起，hit人來到我chia；我ê嘴就開，無koh啞口。
以西結書 33 23| 耶和華ê話臨到我講，
以西結書 33 24| 人子ah，tiàm tī以色列荒廢ê地ê人teh講，亞伯拉罕獨獨一人，有得tio̍h chit-ê地做業；咱人額真chōe，chit-ê地是hō͘咱做業ê。
以西結書 33 25| 所以你tio̍h kā in講，主耶和華án-ni講，Lín食iáu有血ê肉，koh kia̍h起lín ê目睭，仰望lín ê偶像；koh thâi人流血，lín iáu ōe得tio̍h chit-ê地做業mah？
以西結書 33 26| Lín óa靠lín ê刀劍，行可惡ê事；人人phah lâ-sâm厝邊ê bó͘；lín iáu ōe得tio̍h chit-ê地做業mah？
以西結書 33 27| 你tio̍h對in án-ni講，主耶和華án-ni講，我kí我ê永活來chiù-chōa；tī拋荒ê所在-ê，beh倒tī刀下，tī田野ê中間-ê，我beh交in hō͘野獸吞食；tī衛所kap洞內ê，beh死tī瘟疫。
以西結書 33 28| 我beh hō͘ chit-ê地冷靜，hō͘人gông-ngia̍h；伊因為勢力ê驕傲也beh soah；以色列chiah-ê山lóng beh冷靜，無人經過。
以西結書 33 29| 我因為in所行一切可惡ê事，hō͘地拋荒；致到人gông-ngia̍h；hit時in就知我是耶和華。
以西結書 33 30| 人子ah，你ê百姓tī厝邊，tī厝門口，談論你；兄弟對兄弟相kap講，來ah，來聽，聽看耶和華ê話是講甚麼。
以西結書 33 31| In來你chia，親像百姓來聚會；坐tī你ê面前，親像是我ê百姓；in聽你ê話，亦無去行；因為in ê嘴顯出chōe-chōe親愛，總是心是teh jip入錢。
以西結書 33 32| 看ah，in看你親像gâu作樂，好聲音ê人所唱ê雅歌；in聽你ê話也無去行。
以西結書 33 33| 看ah，所講ê話緊緊beh成；到成ê時，in就知bat有先知tī in中間。
以西結書 34 1| 耶和華ê話臨到我講，
以西結書 34 2| 人子ah，你tio̍h宣傳攻擊以色列chiah-ê牧者；你tio̍h宣傳來對in講，主耶和華對chiah-ê牧者án-ni講，災厄ah，以色列chiah-ê牧者，因為in養飼家己；牧者kiám m̄應該養飼羊群mah？
以西結書 34 3| Lín食伊ê油，穿伊ê毛，thâi伊ê肥ê，也無養飼羊群。
以西結書 34 4| 軟弱ê，lín無顧hō͘伊勇；破病ê，lín無kā伊醫治；受傷ê，lín無kā伊包；受趕逐ê，lín無chhōa伊tò來，失落ê，lín無chhē伊；獨獨用強暴，嚴嚴ê管轄。
以西結書 34 5| 因為無牧者，羊就四散；已經四散，就做一切野獸ê食物。
以西結書 34 6| 我ê羊四界行tī chiah-ê山裡，tī ta̍k-ê高ê山頂，四散tī全地，無人去追，無人去chhē。
以西結書 34 7| 所以lín chiah-ê牧者tio̍h聽耶和華ê話。
以西結書 34 8| 主耶和華講，我kí我ê永活來chiù-chōa，我ê羊因為無牧者，就成做受搶ê物，羊也做一切野獸ê食物；也我ê牧者無chhē我ê羊；chiah-ê牧者因為in養飼家己，無養飼我ê羊；
以西結書 34 9| 所以lín chiah-ê牧者tio̍h聽耶和華ê話；
以西結書 34 10| 主耶和華án-ni講，我kap牧者做對敵，beh tùi in ê手追討我ê羊，hō͘ in無koh養飼羊群；牧者也無koh養飼家己；我beh救我ê羊脫離in ê嘴，無koh做in ê食物。
以西結書 34 11| 因為主耶和華án-ni講，看ah，我beh本身chhē我ê羊，來chhē-tio̍h伊。
以西結書 34 12| 牧者tī羊群四散ê日，怎樣chhē伊ê羊，我也beh親像án-ni chhē我ê羊；chiah-ê羊tī密雲烏暗ê日，四散到ta̍k所在，我beh tùi-hia救in tò來。
以西結書 34 13| 我beh tùi列國中chhōa in出，tùi ta̍k國ê內面聚集in，chhōa in tò來in ê本所在；也beh tī以色列山chiah-ê溪邊，境內一切thang khiā起ê所在，來養飼in。
以西結書 34 14| 我beh tī好好ê草場養飼in，in ê羊寮beh tī以色列高位ê山；in beh tī好好ê羊寮內倒teh睏，也tī以色列山肥súi ê草場食草。
以西結書 34 15| 主耶和華講，我beh本身養飼我ê羊，hō͘ in倒teh睏。
以西結書 34 16| 失落ê我beh chhē伊；受趕逐ê，我beh chhōa伊tò來；受傷ê我beh包伊；破病ê，我beh醫治伊；獨獨肥ê，勇ê，我beh除滅伊，也beh秉公養飼in。
以西結書 34 17| 我ê羊群ah，論到lín，主耶和華án-ni講，我beh tī羊kap羊ê中間，公ê綿羊kap公ê山羊ê中間，行判斷。
以西結書 34 18| 你tī好好ê草場食草，iáu掠做小khóa事mah？chhun ê草lín竟然用腳thún踏伊？lín lim清ê水；chhun-ê lín竟然用腳phah濁伊？
以西結書 34 19| 論到我ê羊是食lín用腳踏ê，lim lín用腳phah濁ê。
以西結書 34 20| 所以主耶和華對in án-ni講，看ah，我本身tī肥ê羊kap瘦ê羊ê中間，行判斷。
以西結書 34 21| 因為lín用身軀，用肩頭khoeh-in，用lín ê角觸破病ê，致到hō͘ in四散tī外面。
以西結書 34 22| 所以我beh拯救我ê羊群，無koh做受搶ê物；我亦beh tī羊kap羊ê中間行判斷。
以西結書 34 23| 我beh設立一個牧者，照顧in，伊beh養飼in；就是我ê奴僕大衛；伊beh養飼in，做in ê牧者。
以西結書 34 24| 我耶和華beh做in ê上帝；我ê奴僕大衛beh tī in ê中間做首領；這是我耶和華講ê。
以西結書 34 25| 我beh kap in立平安ê約，hō͘惡獸tùi境內斷絕；in就beh安然khiā起tī曠野，睏tī樹林內。
以西結書 34 26| 我beh hō͘ in kap我ê山四圍ê所在成做福氣ê源頭；我亦beh照時落雨，beh有施福氣ê大雨。
以西結書 34 27| 田野ê樹beh結果子；地也beh出產；in beh安然khiā起tī本所在；我at折in所背ê擔，救in脫離hit-ê掠in做奴才ê人ê手；hit時in就知我是耶和華。
以西結書 34 28| In無koh做外邦人所搶ê物，地上ê野獸也無koh吞食in；是beh安然khiā起，無人hō͘ in驚惶。
以西結書 34 29| 我beh kā in興起一個出名栽種ê所在；in tī境內，無koh hō͘飢荒所滅；也無koh受tio̍h外邦人ê凌辱。
以西結書 34 30| In beh知我耶和華in ê上帝，是kap in tī-teh；也知in以色列家是我ê百姓；這是主耶和華講ê。
以西結書 34 31| Lín是我ê羊，是我草場ê羊；lín是人；我也是lín ê上帝；這是主耶和華講ê。
以西結書 35 1| 耶和華ê話臨到我講，
以西結書 35 2| 人子ah，你tio̍h面ǹg Se-jíⁿ山，宣傳來攻擊伊。
以西結書 35 3| 對伊講，主耶和華án-ni講，看ah，Se-jíⁿ山ah，我kap你做對敵，我beh伸手攻擊你；hō͘你冷靜，thang hō͘人gông-ngia̍h。
以西結書 35 4| 我beh hō͘你chiah-ê城變做拋荒，hō͘你冷靜；你就知我是耶和華。
以西結書 35 5| 因為你khǹg永遠ê怨恨；tī以色列族tú-tio̍h災厄，罪過結局ê時，你將in交hō͘刀劍ê勢力。
以西結書 35 6| 所以主耶和華án-ni講，我指我ê永活來chiù-chōa，我的確hō͘你tú-tio̍h流血ê報應；罪的確追趕你；你已經無怨恨thâi人流血，所以chit-ê罪的確追jip你。
以西結書 35 7| 我beh hō͘ Se-jíⁿ山拋荒冷靜；tùi-hia往來ê人我beh剪除伊。
以西結書 35 8| 我beh hō͘伊hiah-ê山，受thâi ê人滿滿；hō͘刀劍thâi死ê beh倒tī你ê小山，kap山谷，kap一切ê坑溝。
以西結書 35 9| 我beh hō͘你永遠拋荒，你chiah-ê城的確無人khiā起；就lín的確知我是耶和華。
以西結書 35 10| 因為lín講，Chit兩國兩個地方，lóng beh歸我，阮beh得tio̍h；其實耶和華tī-hia。
以西結書 35 11| 所以主耶和華án-ni講，我kí我ê永活來chiù-chōa；我beh照你ê受氣，kap照你為tio̍h怨恨來行tī in ê怨妒，款待你；就我審判你ê時beh顯明家己tī in中間。
以西結書 35 12| 你就知我耶和華已經聽見你攻擊以色列chiah-ê山所講ê謗瀆，是講，拋荒lah，in已經交tī阮，hō͘阮thang吞伊。
以西結書 35 13| Koh lín用嘴ǹg我來家己誇口；加添lín chiah-ê話來攻擊我；我聽見lah。
以西結書 35 14| 主耶和華án-ni講，當全地歡喜ê時，我beh hō͘你拋荒。
以西結書 35 15| 你因為以色列家ê基業拋荒，來歡喜；我也beh án-ni款待你；Se-jíⁿ山ah，你beh拋荒，以及Í-tong全地也án-ni；in就知我是耶和華。
以西結書 36 1| 人子ah，你tio̍h對以色列chiah-ê山來宣傳，講，以色列chiah-ê山ah，tio̍h聽耶和華ê話。
以西結書 36 2| 主耶和華án-ni講，因為對敵攻擊你講，Hō͘-chāi，古早高ê所在lóng hō͘阮做業lah。
以西結書 36 3| 所以你tio̍h宣傳講，主耶和華án-ni講，因為in hō͘你拋荒，tī四圍吞咬你；beh hō͘你歸tī所chhun ê外邦人做業；也hō͘厚口舌ê人議論你，hō͘眾百姓譭謗你；
以西結書 36 4| 所以以色列chiah-ê山ah，tio̍h聽主耶和華ê話：主耶和華tùi chiah-ê山，chiah-ê領，chiah-ê坑溝，chiah-ê山谷，chiah-ê拋荒ê所在，受棄sak ê城，hō͘四圍所chhun ê外邦人搶劫譏刺ê，án-ni講；
以西結書 36 5| 所以主耶和華án-ni講，我實在tī熱熱ê怨妒，用話責備列邦所chhun-ê以及Í-tong ê全地；因為in分派我ê地做家己ê業；滿心歡喜，神魂藐視；ài趕逐伊ê百姓，來搶劫伊。
以西結書 36 6| 所以你tio̍h論以色列地來宣傳；tùi伊chiah-ê山，chiah-ê領，chiah-ê坑溝，chiah-ê山谷講，主耶和華án-ni講，看ah，我tī我ê怨妒，kap我ê大受氣來講，因為你已經受異邦人ê凌辱；
以西結書 36 7| 所以主耶和華án-ni講，我舉起我ê手，講，Tī lín四圍ê異邦人，in實在beh受in ê凌辱。
以西結書 36 8| 獨獨lín以色列chiah-ê山ah，lín的確發出lín ê枝椏，koh beh結果子hō͘我ê百姓以色列；因為in近近beh到lah。
以西結書 36 9| 看ah，我是為lín ê，我beh oa̍t-tńg ǹg lín，就lín beh hō͘人種作。
以西結書 36 10| 我koh beh加添人tī lín ê頂面，就是以色列家家戶戶，一切lóng án-ni；就伊chiah-ê城beh有人khiā起；拋荒ê所在得tio̍h起造。
以西結書 36 11| 我也beh加添人kap cheng-siⁿ tī lín ê頂面；in beh生湠真chōe；我beh hō͘ lín照舊有人khiā起；koh beh好款待lín，贏過起頭ê時；lín就知我是耶和華。
以西結書 36 12| 我beh hō͘人行tī lín ê頂面，就是我ê百姓以色列；in beh得tio̍h你，你beh做in ê業；你也無koh hō͘ in絕嗣。
以西結書 36 13| 主耶和華án-ni講，因為人對lín講，你是吞食人ê，koh hō͘百姓絕嗣；
以西結書 36 14| 所以主耶和華án-ni講，你無beh koh吞食人，亦無beh koh hō͘你ê國民絕-sû。
以西結書 36 15| 我無beh hō͘你koh聽見外邦人ê凌辱，你也無koh受萬百姓ê譭謗，你也無koh hō͘你ê國民tio̍h-tak；這是主耶和華講ê。
以西結書 36 16| 耶和華ê話koh臨到我講，
以西結書 36 17| 人子ah，以色列家，khiā起tī本所在ê時，用in ê所行所做，phah lâ-sâm伊；in ê所行tī我ê面前是親像婦人人經期到ê lâ-sâm。
以西結書 36 18| 因為in tī hit-ê所在流人ê血，koh因為in用偶像phah lâ-sâm伊；所以我piàⁿ出我ê受氣tī伊ê頂面。
以西結書 36 19| 我分散in tī列國，in就四散tī列邦中；我就照in ê所行，in ê所做來審判in。
以西結書 36 20| In去到in所到ê外邦人hia，褻瀆我ê聖名；因為人指in來講，這是耶和華ê百姓，tùi伊ê地出來ê。
以西結書 36 21| 總是我保惜我ê聖名；就是以色列家，tī in所到ê列國中，所褻瀆ê。
以西結書 36 22| 所以你tio̍h對以色列家講，主耶和華án-ni講，以色列家ah，我行chit-ê，m̄是為tio̍h lín ê緣故，就是為tio̍h我ê聖名ê緣故；就是lín行到ê列國中所褻瀆ê。
以西結書 36 23| 我ê大名受褻瀆tī異邦中，就是lín所褻瀆tī in中間ê；我beh hō͘伊做聖；koh我對lín顯明家己做聖tī in ê目睭前；就異邦人beh知我是耶和華；這是主耶和華所講ê。
以西結書 36 24| 我beh帶lín出列邦，tùi列國中聚集lín，chhōa lín入lín ê本所在。
以西結書 36 25| 我也beh用清ê水hiù lín，lín就清氣；我beh洗清lín，除去lín一切ê lâ-sâm，kap lín一切ê偶像。
以西結書 36 26| 我beh用新ê心賞賜lín；也beh用新ê神hē tī lín ê內面；koh beh tùi lín ê肉體中除去親像石ê心，賞賜lín親像肉ê心。
以西結書 36 27| 我beh將我ê神hē tī lín ê內面，hō͘ lín順thàn我ê律例，守我ê法度來行伊。
以西結書 36 28| Lín beh khiā起tī我所賞賜lín ê列祖ê地；lín beh做我ê百姓，我beh做lín ê上帝。
以西結書 36 29| 我beh救lín脫離lín一切ê污穢；也beh叫五穀hō͘伊豐盛，無hō͘ lín tú-tio̍h飢荒。
以西結書 36 30| 我beh加添樹木ê果子，以及田園ê土產；hō͘ lín無koh因為飢荒受外邦人ê凌辱。
以西結書 36 31| Hit時lín beh記得lín ê pháiⁿ所行，kap lín m̄好ê所做；就因為lín ê罪過，kap可惡ê事，tī家己ê面前來厭賤家己。
以西結書 36 32| 主耶和華講，Lín tio̍h知我án-ni行m̄是為tio̍h lín ê緣故；以色列家ah，lín tio̍h為家己ê所行，來漏氣見笑。
以西結書 36 33| 主耶和華án-ni講，我洗清lín，除去lín一切罪過ê日，beh hō͘ lín ê城有人khiā起，拋荒ê所在得tio̍h起造。
以西結書 36 34| 前過路ê人看做荒廢ê地，taⁿ chit-ê荒廢ê地koh有人種作。
以西結書 36 35| 人beh講，前做荒廢ê地，taⁿ親像伊甸ê園；chit-ê荒廢，冷靜，毀壞ê城，taⁿ 起真堅固，有人khiā起。
以西結書 36 36| Hit時tī lín四圍所chhun ê外邦人，beh知我耶和華起造hiah-ê倒壞ê所在，栽培荒廢ê地；我耶和華已經講伊，的確成伊。
以西結書 36 37| 主耶和華án-ni講，我beh hō͘以色列家為tio̍h chit-ê事求我，致到我kā in成；我beh加添in ê人額，親像羊群。
以西結書 36 38| 親像獻祭ê羊群，就是親像耶路撒冷守節ê時ê羊群；án-ni，chiah-ê拋荒ê城，的確有kui群人滿滿；in就知我是耶和華。
以西結書 37 1| 耶和華ê手hē tī我ê身上，耶和華用祂ê神chhōa我出去，hē我tī山谷中；hit-ê山谷有骨頭滿滿。
以西結書 37 2| 祂hō͘我tùi骨頭ê四圍經過；看ah，tī山谷ê面上有骨頭真chōe，看ah，in真枯焦。
以西結書 37 3| 祂對我講，人子ah，chiah-ê骨ōe活bōe？我應講，主耶和華ah，祢知伊。
以西結書 37 4| 祂koh對我講，你tio̍h tùi chiah-ê骨宣傳，來kā in講，Lín枯焦ê骨ah，tio̍h聽耶和華ê話。
以西結書 37 5| 主耶和華kā chiah-ê骨án-ni講，看ah，我beh hō͘活氣入lín ê內面，lín就beh活。
以西結書 37 6| 我beh hō͘ lín ê頂面有筋，koh hō͘ lín有肉，koh用皮kā lín包，用活氣入tī lín，lín就會活；lín就知我是耶和華。
以西結書 37 7| Tùi án-ni，我thàn命令來宣傳；當我teh宣傳ê時，有聲，忽然地動，chiah-ê骨相連合，ta̍k支歸伊ê本位。
以西結書 37 8| 我看伊，看見骨ê頂面有筋，也有肉，koh有皮包tī伊ê頂面；總是內面無活氣。
以西結書 37 9| 伊就對我講，你tio̍h ǹg風來宣傳；人子ah，tio̍h宣傳，來對風講，主耶和華án-ni講，活氣ah，tùi hiah-ê風來，pûn tī chiah ê 受thâi-ê，hō͘ in能活。
以西結書 37 10| Tùi án-ni，我照伊所命令我ê來宣傳；活氣就來，入tī in；in就活，起來khiā，成做極大ê軍隊。
以西結書 37 11| 祂就kā我講，人子ah，chiah-ê骨就是以色列ê全家；看ah，in講，阮ê骨lóng枯焦，阮ê ǹg望lóng失落；阮一盡剿滅。
以西結書 37 12| 所以你tio̍h宣傳，來對in講，主耶和華án-ni講，我ê百姓ah，看ah，我beh開 lín ê墓，hō͘ lín tùi lín ê墓起來，chhōa lín入以色列地。
以西結書 37 13| 我ê百姓ah，我開lín ê墓，hō͘ lín tùi lín ê墓起來，lín就知我是耶和華。
以西結書 37 14| 我beh將我ê神hē tī lín ê內面，lín就beh活；我安置lín tī本所在，lín就知我耶和華án-ni講，也án-ni成；這是耶和華講ê。
以西結書 37 15| 耶和華ê話koh臨到我講，
以西結書 37 16| 人子ah，你tio̍h the̍h一塊柴板，tī伊ê頂面寫，為猶大kap伊ê同伴以色列族；koh the̍h一塊柴板，tī伊ê頂面寫，為tio̍h約瑟、Í-hoat-liân，kap伊ê同伴以色列全家ê柴板。
以西結書 37 17| 你tio̍h hō͘ in相óa，連做一塊柴板；就tī你ê手中beh成做一塊。
以西結書 37 18| 設使你ê百姓問你講，你做chit-ê甚麼意思，你m̄指示阮mah？
以西結書 37 19| 你就tio̍h對in講，主耶和華án-ni講，看ah，我beh the̍h Í-hoat-liân ê手所kia̍h約瑟ê柴板，kap伊ê同伴以色列chiah-ê支派；我beh hē伊 óa tī猶大ê柴板，hō͘伊成做一塊ê柴板，就伊beh成做一塊tī我ê手。
以西結書 37 20| 你所寫hí兩塊柴板，tio̍h tī in ê目睭前，kia̍h tī你ê手。
以西結書 37 21| 你tio̍h對in講，主耶和華án-ni講，看ah，我beh取以色列族tùi in所到ê ta̍k國出來；koh tùi四圍聚集in，chhōa in tò來本所在。
以西結書 37 22| 我beh hō͘ in tī hit-ê地，tī以色列ê山，合-做一百姓；有一個王做in眾人ê王；in無koh做兩pêng ê百姓，也無koh分做兩-國。
以西結書 37 23| 也無koh因為偶像，kap可惡ê物，以及一切ê罪過，phah lâ-sâm本身；我beh救in出in一切khiā起ê所在，就是in犯罪hia；我beh清氣in；án-ni，in beh做我ê百姓；我beh做in ê上帝。
以西結書 37 24| 我ê奴僕大衛beh做in ê王；in lóng beh歸tī一個牧者；in beh順thàn我ê法度，守我ê律例來行。
以西結書 37 25| In beh khiā起tī我賞賜我ê奴僕雅各ê地；就是lín ê列祖所khiā起ê；in kap in ê kiáⁿ孫，以及kiáⁿ-kiáⁿ孫孫，lóng永遠khiā起tī-hia。我ê奴僕大衛beh做in ê人君，直到永遠。
以西結書 37 26| Koh我beh kap in立平安ê約，kap in做永遠ê約；我也beh 建設in，hō͘ in ê人額加添，koh tī in ê中間設立我ê聖所直到永遠。
以西結書 37 27| 我khiā起ê所在beh tī in中間；我beh做in ê上帝，in beh做我ê百姓。
以西結書 37 28| 我ê聖所tī in中間，直到永遠；外邦人就beh知我是耶和華，hō͘以色列成做聖ê。
以西結書 38 1| 耶和華ê話臨到我講，
以西結書 38 2| 人子ah，你tio̍h面ǹg Má-kok地ê Ko-激，就是Lô-si，Bí-siat，Thó͘-pa ê人君，宣傳來攻擊伊，講，
以西結書 38 3| 主耶和華án-ni講，Lô-si，Bí-siat，Thó͘-pa ê人君，Ko-激ah，看ah，我做你ê對敵；
以西結書 38 4| 我beh hō͘你oa̍t-tńg，用kau kau你ê牙槽，將你kap你ê軍兵，bé-phit，馬兵，tòa出來，lóng穿真súi ê戰甲，成做大ê軍隊，giâ大小ê藤牌，ta̍k-ê枝a̍h刀劍；
以西結書 38 5| 波斯人，Kó͘-si̍t人kap Hut人kap in來，ta̍k-ê giâ藤牌tì頭盔；
以西結書 38 6| Ko-滅kap伊ê軍隊；北方極頭ê Tô-ka-má-族kap伊ê軍隊；koh有chōe-chōe百姓kap你做陣。
以西結書 38 7| 你tio̍h家己備辦，你kap聚集tī你hia ê軍隊lóng tio̍h備辦，你tio̍h做in ê goân-sòe。
以西結書 38 8| Chōe-chōe日後你beh受辨理；到路尾ê年你beh來到脫離刀劍，tùi列國收回ê地，到以色列久久拋荒ê山；總是i已經tùi列國中帶出，in lóng beh安然khiā起。
以西結書 38 9| 你kap你ê軍隊，以及kap你相kap來chōe-chōe國 ê百姓，lóng beh上來親像狂風來，你beh親像hûn遮蓋地。
以西結書 38 10| 主耶和華án-ni講，到hit日beh有意思興起tī你ê心，你beh圖謀pháiⁿ ê計謀；
以西結書 38 11| 講，我beh上到鄉社ê地，到靜靜安然khiā起ê百姓hia，in所khiā起ê lóng無城牆，也無門無chhòaⁿ；
以西結書 38 12| Thang搶所beh搶-ê，kiap所beh kiap-ê，oa̍t-tńg你ê手，攻擊hiah-ê前拋荒taⁿ有人khiā起ê地，以及hit-ê khiā起世界ê中心-點，tùi列國聚集，得tio̍h cheng-siⁿ貨財ê百姓。
以西結書 38 13| Si-pa人，Tí-tàn人，Tha-si ê seng-lí人，kap in中間勇ê獅，lóng beh對你講，你來是beh搶所搶-ê mah？你聚集你ê軍隊是beh kiap所kiap-ê mah？beh the̍h金銀，tòa cheng-siⁿ貨財去mah？Beh大大搶所搶-ê mah？
以西結書 38 14| 人子ah，你tio̍h因為án-ni宣傳，tùi Ko-激講，主耶和華án-ni講，當我ê百姓以色列安然khiā起ê日，你kiám無得tio̍h知mah？
以西結書 38 15| 你beh對你ê本所在，tùi北方ê極頭來，你kap chōe-chōe國 ê百姓相kap來，lóng是騎馬，最大-陣，chōe-chōe ê軍隊。
以西結書 38 16| 你beh上來攻擊我ê百姓以色列，親像密雲遮蓋地；tī路尾ê日我beh chhōa你來攻擊我ê地，Ko-激ah，到我tī列邦ê面前，tī你ê身上顯明做聖ê時，thang hō͘ in bat我。
以西結書 38 17| 主耶和華án-ni講，我tī早時，用我ê奴僕，以色列ê先知，所講ê，就是你mah？當hiah-ê日in歷年讖語我beh chhōa你來攻擊in。
以西結書 38 18| 主耶和華講，Ko-激上來攻擊以色列地ê日，我ê受氣beh tùi我ê鼻孔出。
以西結書 38 19| 因為我怨妒kap大受氣親像火，就講，hit日tī以色列地的確有大振動；
以西結書 38 20| 甚至海中ê魚，空中ê飛鳥，田野ê鞘，以及地上一切teh sô ê蟲thōa，kap地面上ê眾人，tī我ê面前lóng beh振動，山嶺beh崩裂，山崁beh倒壞，牆壁lóng beh倒落去。
以西結書 38 21| 主耶和華講，我beh命令我chiah-ê山發出刀劍來攻擊Ko-激；ta̍k人beh用伊ê刀劍thâi伊ê兄弟。
以西結書 38 22| 我beh用瘟疫kap流血來辦i；我也beh用大雨，大雹，kap火，kap琉磺，降落hō͘伊kap伊ê軍隊，以及kap伊ê眾百姓。
以西結書 38 23| 我beh顯明家己最大，顯明家己做聖，也beh顯現tī chōe-chōe國人ê面前；in就知我就是耶和華。
以西結書 39 1| 人子ah，你tio̍h ǹg Ko-kek來宣傳攻擊伊講，主耶和華án-ni講，Lô-si、Bí-siat、Thó͘-pa ê人君，Ko-kek ah，我kap你做對敵；
以西結書 39 2| 我beh hō͘你oa̍t-tńg，beh chhōa你進前，hō͘你tùi北方ê極頭來，帶你到以色列ê山；
以西結書 39 3| 我beh對你ê tò手phah ka-la̍uh你ê弓，對你ê chiàⁿ手phah-lak你ê箭。
以西結書 39 4| 你kap你ê軍隊以及kap你來ê列國人beh倒tī以色列ê山；我beh將你hō͘ ta̍k樣ê鷹鳥kap田野ê野獸做食物。
以西結書 39 5| 你beh倒tī田野；因為我bat講伊；這是主耶和華講ê。
以西結書 39 6| 我也beh降落火tī Má-kok kap海嶼安然khiā起ê人ê身上；in就知我就是耶和華。
以西結書 39 7| 我beh tī我ê百姓以色列中顯出我ê聖名，也無容允我ê聖名koh受褻瀆；列國人就知我就是耶和華，以色列中ê聖ê。
以西結書 39 8| 主耶和華講，看ah，tāi-chì來-lah也beh成伊；這是我所講ê日。
以西結書 39 9| Khiā起以色列城ê人beh出去，起火燒伊ê ke-si，就是大細ê藤牌、弓箭、槌á kap鎗，lóng beh用in來hiâⁿ火歷過七年久；
以西結書 39 10| 甚至in無beh tùi田野拾柴，也無beh tùi樹林剉樹；因為in beh用ke-si hiâⁿ火；koh beh搶hiah-ê搶in ê人，劫hiah-ê劫in ê人；這就是主耶和華講ê。
以西結書 39 11| 當hit日我beh將以色列地，海ê東勢，人所經過ê山谷，賞賜Ko-kek做塚地阻擋經過ê人ê路；tī-hia人beh埋葬Ko-kek kap伊ê眾人；beh清hit所在做Hap-bûn-ko-kek ê山谷。
以西結書 39 12| 以色列家beh埋葬in歷過七月日ê久，hō͘ hit-ê地清氣。
以西結書 39 13| Thong國ê百姓beh埋葬in；當我得tio̍h榮光ê日，chit-ê事beh hō͘ in得tio̍h名聲；這是主耶和華講ê。
以西結書 39 14| In beh派人常常巡查遍地；kap經過ê人相kap葬hiah-ê chhun tī地裡ê身屍，thang清氣hit-ê地方；到七月日滿，in beh koh四界chhē。
以西結書 39 15| Sûn-cha遍地ê人beh經過；若有人看見人ê骨骸，就tī-hia立一個記號，thèng候埋葬ê人埋葬伊tī Hap-bûn-ko-激ê山谷。
以西結書 39 16| 也beh有一個城，名叫Hap-bûn-ná。In beh án-ni清氣hit-ê地。
以西結書 39 17| 人子ah，主耶和華án-ni講，你tio̍h對ta̍k樣ê飛鳥以及田野ê野獸講，Lín tio̍h聚集做陣來；tio̍h tùi四方聚集到我為tio̍h lín所獻ê祭，就是以色列山ê大祭，hō͘ lín thang食肉lim血。
以西結書 39 18| Lín beh食勇士ê肉，lim地上首領ê血，公ê綿羊，羊á，公ê山羊，公ê牛，lóng是Pa-san肥ê cheng-siⁿ。
以西結書 39 19| Lín食我為tio̍h lín所獻ê祭，beh食iû到飽，lim血到醉。
以西結書 39 20| Lín beh tī我ê桌食馬匹kap坐車ê，kap勇士kap一切ê戰士到飽飽；這是主耶和華講ê。
以西結書 39 21| 我beh顯明我ê榮光tī列國中，列國也beh看見我所行ê審判，kap我所hē tī in身上ê手。
以西結書 39 22| Án-ni tùi hit日以後以色列家beh知我是耶和華in ê上帝。
以西結書 39 23| 列國也beh知以色列家受掠是因為in ê罪過；in得罪我，我對in掩我ê面；將in交tī in ê對敵ê手；in就lóng倒tī刀下。
以西結書 39 24| 我照in ê污穢照in ê過失款待in；對in掩我ê面。
以西結書 39 25| 所以主耶和華án-ni講，我beh hō͘雅各受掠ê人tò來；也beh憐憫以色列全家；
以西結書 39 26| 也beh為tio̍h我ê聖名熱心。
以西結書 39 27| In tī本所在安然khiā起，無人hō͘ in驚，tī我將in tùi列國中chhōa tò來，tùi對敵ê地聚集來，我tī列國ê面前，tī in身上顯明做聖ê時，in beh擔當in ê見笑kap in干犯我一切ê罪。
以西結書 39 28| 我hō͘ in受掠tī列邦，koh聚集in tò來本所在，無留一人tī-hia，in就知我是in ê上帝耶和華。
以西結書 39 29| 我也無koh對in掩我ê面；因為我已經將我ê神降落tī以色列家；這是主耶和華講ê。
以西結書 40 1| 阮受掠ê二十五年，tī年頭，月ê初十日城破了後第十四年，tú-tú hit日耶和華ê手hē tī我ê身上，chhōa我到hia。
以西結書 40 2| Tī上帝異象中帶我到以色列地，安置我tī真高ê山，山頂ê南pêng有親像起造ê城。
以西結書 40 3| 伊chhōa我到hia；看ah，有一人，款式親像銅ê款式，手the̍h 麻索，kap測量ê篙尺，khiā tī門口。
以西結書 40 4| Hit-ê人對我講，人子ah，見我所hō͘你看ê，你tio̍h用你ê目睭看，用你ê耳孔聽，也tio̍h用你ê心記tiâu；因為你受帶來chia tiâu-tî為tio̍h beh hō͘你看chiah-ê事；見你所看見ê，你lóng tio̍h kā以色列家講。
以西結書 40 5| 看ah，厝ê外面四圍有牆，hit人ê手the̍h測量ê篙尺，長六肘，每-肘是一肘koh一巴掌；伊就量牆厚一篙尺，高一篙尺。
以西結書 40 6| 伊就到ǹg東ê門，上伊ê崎á；量門ê戶碇，闊一篙尺；koh一個戶碇，闊也一篙尺。
以西結書 40 7| Koh侍衛房，ta̍k間長一篙尺，闊一篙尺；相離五肘；門ê戶碇，就是óa近ǹg厝ê門ê léng廊，闊一篙尺。
以西結書 40 8| 伊也量ǹg厝ê門ê léng廊，闊一篙尺。
以西結書 40 9| Koh量門ê廊，闊八肘；伊ê柱兩肘；hit-ê門ê léng廊是ǹg-厝。
以西結書 40 10| 東勢ê門有侍衛房，chit-pâng三間，hit-pâng三間，lóng同一樣ê寸尺；chit-pêng ê柱kap hit pêng ê柱也是一樣ê寸尺。
以西結書 40 11| 伊量門口，闊十肘，門ê長十三肘。
以西結書 40 12| 侍衛房頭前ê界，chit-pêng一肘，hit-pêng也有界，一肘；侍衛房chit-pêng六肘，hit-pêng六肘。
以西結書 40 13| Koh量門tùi chit-ê侍衛房ê厝頂到hit-ê侍衛房ê厝頂，闊二十五肘；門kap門相對。
以西結書 40 14| Koh做hiah-ê柱六十肘；有院用柱做界，tī門ê四圍。
以西結書 40 15| Tùi入門ê頭前到內面門ê léng廊ê頭前，共五十肘。
以西結書 40 16| Chiah-ê侍衛房kap門內四圍ê柱，以及in ê léng廊，lóng有關密ê窗；koh四圍有窗ǹg內面；ta̍k支柱ê頂面有棕樹。
以西結書 40 17| 伊chhōa我入外院；看ah，有房間，koh tī院ê四圍有舖石ê地；舖石地ê頂面有房三十間。
以西結書 40 18| 舖石ê地是tī hiah-ê門ê身邊，kap hiah-ê門平長；這是下面舖石ê地。
以西結書 40 19| 伊tùi下面門ê頭前量到內院頭前ê外面，闊一百肘；東面北面lóng是án-ni。
以西結書 40 20| 外院ǹg北ê門，伊量伊ê長闊。
以西結書 40 21| 伊ê侍衛房chit-pêng三間，hit-pêng三間；伊ê柱，伊ê léng廊，lóng照頭一個門ê辦；長五十肘，闊二十五肘。
以西結書 40 22| 伊ê窗伊ê léng廊kap伊ê棕樹，lóng是照ǹg東ê門；人tùi七層ê崎á上到hia；頭前有hiah-ê廊。
以西結書 40 23| 內院有門kap東勢ê門北勢ê門相對；伊tùi門到門量伊，一百肘。
以西結書 40 24| 伊chhōa我ǹg南勢去；看ah，有門ǹg南；koh照前ê寸尺量伊ê柱kap伊ê léng廊。
以西結書 40 25| 伊ê內面kap伊ê léng廊四圍lóng有窗，kap前所量ê窗同一樣；長五十肘，闊二十五肘。
以西結書 40 26| 有七層崎á thang上到hia；頭前有hiah-ê léng廊；柱頂有棕樹，chit-pêng一叢，hit-pêng一叢。
以西結書 40 27| 內院有門ǹg南；tùi門到門伊ǹg南量伊一百肘。
以西結書 40 28| 伊chhōa我tùi南門到內院；就照前ê寸尺量南門；
以西結書 40 29| 伊ê房，伊ê柱，伊ê léng廊，lóng照前ê寸尺；伊ê內面kap伊léng廊四圍lóng有窗；長五十肘，闊二十五肘。
以西結書 40 30| 周圍有léng廊，長二十五肘，闊五肘。
以西結書 40 31| 伊ê lông ǹg外院，柱頂有棕樹，chiūⁿ八-chàn崎á到hia。
以西結書 40 32| 伊chhōa我到內院，ǹg東；伊量hit-ê門，照前ê寸尺。
以西結書 40 33| 伊ê房，伊ê柱，伊ê léng廊，lóng照前ê寸尺；伊ê內面，kap伊léng廊四圍lóng有窗，長五十肘，闊二十五肘。
以西結書 40 34| 伊ê廊ǹg外院，柱頂tī chit-pêng， hit-pêng有棕樹；上八層崎á到hia。
以西結書 40 35| 伊koh chhōa我到北門，量伊照前ê寸尺。
以西結書 40 36| Koh量伊ê房，伊ê柱，伊ê léng廊；內面四圍lóng有窗，伊ê長五十肘，闊二十五肘。
以西結書 40 37| 伊ê柱ǹg外院，柱頂tī chit-pêng，hit-pêng有棕樹；上八層崎á到hia。
以西結書 40 38| 門ê柱邊有房，kap伊ê門；tī-hia洗燒祭ê牲禮；
以西結書 40 39| Tī門廊ê內面，chit-pêng有兩塊桌，hit pêng有兩塊桌；tī hit頂面thang來thâi燒祭，贖罪祭，補過失ê祭ê牲禮。
以西結書 40 40| 上到ǹg北ê門口，chit-pêng ê外面有兩塊桌，門廊hit pêng也有兩塊桌。
以西結書 40 41| Tī門邊chit-pêng有四塊桌，hit-pêng有四塊桌，共八塊tī hit頂面thâi牲禮。
以西結書 40 42| 為tio̍h燒祭ê路用ê四塊桌，是石phah-ê，長肘半，闊肘-半，高一-肘；thâi燒祭kap chiah-ê祭，所用ê器具hē tī hit頂面。
以西結書 40 43| 有溝，闊一巴掌，釘tiâu tī內面ê四圍；桌頂有祭肉。
以西結書 40 44| 內門ê外面，北門邊ê內院，有房間；為tio̍h唱歌ê人來設；hiah-ê房間ǹg南，東門-邊也有一間ǹg北。
以西結書 40 45| 伊kā我講，Chit間ǹg南ê房是hō͘擔當顧厝ê祭司用。
以西結書 40 46| Hit間ǹg北ê房是hō͘擔當顧壇ê祭司用；chiah-ê是利未族中Sat-tok ê kiáⁿ孫，就近耶和華來服事ê。
以西結書 40 47| 伊koh量hit-ê院，長一百肘，闊一百肘；是四方ê；壇是tī厝前。
以西結書 40 48| 伊chhōa我到厝前ê léng廊，niû léng廊ê ta̍k支柱，chit-pêng五肘，hit-pêng五肘。門ê闊，chit-pêng三肘，hit-pêng三肘。
以西結書 40 49| Léng廊長二十肘，闊十一肘；有人peh上ê崎á；hiah-ê柱邊，koh有細支柱；chit-pêng一支，hit-pêng一支。
以西結書 41 1| 伊koh chhōa我到殿 hia，量hiah-ê柱；chit面闊六肘，hit面闊六肘；闊狹kap布棚相同。
以西結書 41 2| 門口闊十肘；門ê雙pêng邊，chit-pêng五肘，hit-pêng五肘，伊量伊ê長四十肘，闊二十肘。
以西結書 41 3| 伊到內面，量門口ê柱，兩肘；門口六肘，門口ê闊七肘。
以西結書 41 4| 伊量伊ê長二十肘，闊二十肘，tī殿ê前面；伊對我講，這是至聖所。
以西結書 41 5| 伊量厝ê牆六肘，厝四周圍ê邊房，各闊四肘。
以西結書 41 6| 邊房有三層，chit層疊tī hit層ê頂面，ta̍k層有三十間；chit-ê厝另外有一片牆，做四圍邊房ê路用，hō͘伊ê楹á thang 掛tī-hia，免得掛tī厝ê牆。
以西結書 41 7| Chiah-ê四圍ê邊房，ná高ná闊；因為厝ê圍tī厝ê四面ná高，所以厝ê闊直直到頂面；tùi下層到頂層，tio̍h tùi中層上去。
以西結書 41 8| 我koh看見厝ê四圍有高ê gîm；邊房ê地基，高足足一篙尺，就是六大肘。
以西結書 41 9| 邊房外面ê牆，厚五肘；所chhun ê地就是厝ê邊房ê所在。
以西結書 41 10| 四面圍厝hiah-ê房間，相離二十肘ê闊。
以西結書 41 11| 邊房ê門lóng ǹg所chhun ê地；一個門ǹg北，一個門ǹg南；四圍所chhun ê地，lóng闊五肘。
以西結書 41 12| Tī西pêng另外隔開ê地頭前ê厝宅闊七十肘；伊ê牆四圍厚五肘；長九十肘。
以西結書 41 13| Án-ni，伊量厝，長一百肘；也量隔開ê所在，kap所起造ê，kap伊ê牆，共長一百肘。
以西結書 41 14| 厝ê前面，kap ǹg東隔開ê地，闊一百肘。
以西結書 41 15| 伊量後面隔開ê地頭前ê厝宅，以及chit-pêng hit-pêng樓ê廊，長一百肘；koh量內殿，kap院ê廊。
以西結書 41 16| 伊ê戶碇，伊ê關密ê窗á，伊ê四圍三層ê樓ê廊；tī戶碇ê對面，四圍ê牆lóng áⁿ柴板；tùi土腳到窗á，(窗á lóng有遮蓋) ，
以西結書 41 17| 直到門ê頂面，就是到內面ê厝kap外面，內外四圍ê牆壁，lóng照寸尺。
以西結書 41 18| 有刻ki-lō͘兵kap棕樹，兩個ki-lō͘兵ê中間有一叢ê棕樹；ki-lō͘兵ta̍k-ê有兩個面；
以西結書 41 19| Chit-pêng有人ê面，ǹg棕樹，hit-pêng有獅ê面，ǹg棕樹；厝內四圍lóng是án-ni。
以西結書 41 20| Tùi土腳到門頂，lóng有刻ki-lō͘兵kap棕樹；殿ê牆lóng是án-ni。
以西結書 41 21| 殿ê門khiā是四方ê；至聖所ê前面，款式親像殿ê款式。
以西結書 41 22| 壇是柴做ê，高相肘，長兩肘，伊ê角，伊ê座，kap伊ê四邊lóng是柴做ê；伊對我講，這是耶和華面前ê桌。
以西結書 41 23| 殿kap至聖所有兩個門。
以西結書 41 24| Ta̍k-ê門有兩扇，chit-ê兩扇是ōe拗得ê；chit-ê門兩扇，hit-ê門也兩扇。
以西結書 41 25| 殿ê門頂有刻ki-lō͘兵kap棕樹，kap刻tī牆頂ê一樣；tī外面lông ê頭前有厚ê柴板。
以西結書 41 26| 廊ê邊頭，chit-pêng hit-pêng，lóng有關密ê窗á kap棕樹；厝ê邊房，kap厚ê柴板，lóng是án-ni。
以西結書 42 1| 伊chhōa我出來到外院；koh chhōa我入另外隔開ê地相對面ê房；hit間房ǹg北，tī厝宅ê對面。
以西結書 42 2| Tī一百肘長，五十肘闊ê頭前，有北門。
以西結書 42 3| 屬內院二十肘ê對面，koh屬外院舖石地ê對面，有樓ê廊對樓ê廊，三層。
以西結書 42 4| Tī hiah-ê房ê頭前有一條路，闊十肘，ǹg內面一百肘ê路；in ê門lóng ǹg北。
以西結書 42 5| 頂層ê房khah狹，因為hō͘樓ê廊佔伊ê地；比中層，下層，佔khah-chōe。
以西結書 42 6| 因為伊有三層，總是無柱，親像hiah-ê院ê柱；所以伊ê頂層比地平ê下層、中層khah狹。
以西結書 42 7| Koh tī外面ê房ê邊頭，ǹg hit-ê房ê頭前ê外院，長五十肘。
以西結書 42 8| 因為外院chiah-ê房，長五十肘；看ah，殿 ê頭前有一百肘。
以西結書 42 9| Tī房ê下面，tùi東pêng有入去ê所在；就是人tùi外院ōe入去hia。
以西結書 42 10| Ǹg南tī院ê牆ê闊，tī隔開ê所在對面，也tī厝宅ê對面，有hiah-ê房；
以西結書 42 11| 伊ê頭前有路，in親像ǹg北ê房ê款式；長闊lóng相同；出入ê所在，lóng照in ê款式，也照in ê門。
以西結書 42 12| 照ǹg南hiah-ê房ê門，tī路ê頭有門，就是東勢ê牆面前ê路，tī入去ê所在。
以西結書 42 13| 伊kā我講，隔開ê所在ê頭前，chiah-ê北勢ê房，南勢ê房，lóng是聖ê房；親近耶和華ê祭司beh tī-hia食至聖ê物；也用至聖ê物，就是素祭、贖罪祭、補過失ê祭，hē tī hit所在，因為chit所在是聖。
以西結書 42 14| 祭司入去ê時，就m̄-thang tùi聖所出來到外院；tio̍h tī-hia放下in行職份ê時所穿ê衫；因為he是聖；tio̍h換in ê衫，chiah thang到屬tī百姓ê。
以西結書 42 15| 伊量內厝明白，就chhōa我出ǹg東ê門，量伊ê四圍。
以西結書 42 16| 伊用篙尺東方，就是用篙尺量伊ê四圍，五百篙尺。
以西結書 42 17| 伊用篙尺量北方，量伊ê四圍，五百篙尺。
以西結書 42 18| 伊用篙尺量南方五百篙尺。
以西結書 42 19| 伊oa̍t到西方用篙尺量伊，五百篙尺。
以西結書 42 20| I niû伊ê四方，四圍有牆，長五百，闊五百，來分別聖ê kap平常-ê。
以西結書 43 1| 後來伊chhōa我到一個門，就是ǹg東ê門。
以西結書 43 2| 看ah，以色列上帝ê榮光tùi東勢來；伊ê聲親像chōe-chōe水ê聲；地就因為伊ê榮耀來發出光。
以西結書 43 3| 伊ê款式是親像我所看見ê款式，就是我前來beh滅城ê時所看見ê款式；hit-ê異象也親像我tī Ka-pa-ló͘河邊所看見ê異象；我就仆落地。
以西結書 43 4| 耶和華ê榮光tùi ǹg東ê門入tī殿內。
以西結書 43 5| Tùi án-ni，神就舉起我，帶我入內院；看ah，耶和華ê榮光充滿殿內。
以西結書 43 6| 我聽見有一位tùi殿內ǹg我講話；有一人khiā tī我ê身邊。
以西結書 43 7| 伊對我講，人子ah，這是我寶座ê所在，是我腳掌所踏ê地，我beh tī-chia tiàm tī以色列人ê中間到永遠。以色列家kap in ê君王無beh koh用in ê淫行以及in ê君王ê身屍tī高ê所在來phah lâ-sâm我ê聖名；
以西結書 43 8| in hē in ê門碇近óa我ê門碇，in ê門khiā近óa我ê門khiā；in kap我ê中間不過隔一chōa牆；koh用in所行可惡ê事phah lâ-sâm我ê聖名；所以我受氣來滅in。
以西結書 43 9| Taⁿ in tio̍h tùi我ê面前除去in ê淫行kap君王ê身屍離開遠遠，我就tiàm tī in ê中間到永遠。
以西結書 43 10| 人子ah，你tio̍h將chit-ê殿指示以色列家，hō͘ in 因為家己ê罪過來見笑；in也tio̍h量殿ê規模。
以西結書 43 11| In若為tio̍h家己一切所行ê事來見笑，你tio̍h指示in chit-ê殿ê模kap伊ê款式，伊出ê所在，伊入ê所在，kap伊一切ê規模，伊一切ê禮儀，伊一切ê規模，伊一切ê法度，lóng寫tī in ê目睭前；hō͘ in守一切ê規模，一切ê禮儀來行伊。
以西結書 43 12| 殿ê法度就是án-ni，tī山頂四圍ê界內lóng做至聖。看ah，這就是殿 ê法度。
以西結書 43 13| 以下是壇ê量數，是用肘量伊；(一個肘是一肘koh加一巴掌) ；壇底一肘，闊一肘，四圍ê墘有掾，高一巴掌；這就是壇ê座。
以西結書 43 14| Tùi óa土腳ê底座到下層ê khat，高兩肘，闊一肘，tùi 細khat到大khat高四肘，闊一肘。
以西結書 43 15| 頂面ê壇有四肘；壇ê頂面有thóng四支角。
以西結書 43 16| 壇長十二肘，闊十二肘，款式四方。
以西結書 43 17| 四面ê khat，長十四肘，闊十四肘；四圍ê掾7有半肘；伊ê底座四圍一肘；伊ê崎層ǹg東。
以西結書 43 18| 伊對我講，人子ah，主耶和華án-ni講：起造祭壇為tio̍h beh tī hit頂面獻燒祭，hiù血；到造成ê時伊ê例親像下底。
以西結書 43 19| 主耶和華講，你tio̍h將一隻公ê牛á，做贖罪ê祭，交hō͘祭司利未人，Sat-tok ê後裔，就是hiah-ê親近我服事我ê。
以西結書 43 20| 你tio̍h取牛á ê血，抹tī壇ê四角，kap khat-á ê四角；kap四圍ê掾；án-ni來hō͘伊清氣，koh為tio̍h伊贖罪。
以西結書 43 21| 你也tio̍h將hit隻做贖罪祭ê牛á，燒tī聖所ê外面，厝內定tio̍h ê所在。
以西結書 43 22| 第二-日tio̍h將無瑕疵ê山羊káng獻做贖罪ê祭；in beh清氣hit-ê壇親像bat用公ê牛á清氣伊一樣。
以西結書 43 23| 你已經清氣伊，tio̍h獻一隻無瑕疵公ê牛kap羊群中一隻無瑕疵公ê綿羊。
以西結書 43 24| 你tio̍h將chiah-ê物獻tī耶和華ê面前，祭司tio̍h用鹽sám tī in頂面，獻hō͘耶和華做燒祭。
以西結書 43 25| 七日內每日你tio̍h備辦一隻公ê山羊做贖罪ê祭；in也tio̍h備辦一隻公ê牛á kap羊群中一隻公ê綿羊，lóng無瑕疵ê。
以西結書 43 26| 歷過七日in beh為壇贖罪，hō͘伊清氣；án-ni分別伊做聖。
以西結書 43 27| Hiah-ê日已經滿，tùi第八日以後祭司beh tī壇頂獻lín ê燒祭kap平安ê祭；我beh接納lín；這是主耶和華講ê。
以西結書 44 1| 伊koh帶我倒tńg到聖所ê外面ǹg東ê門；hit-ê門關teh。
以西結書 44 2| 耶和華kā我講，chit-ê門，的確tio̍h關，m̄-thang開；無論甚麼人m̄-thang tùi hia入，因為耶和華，以色列ê上帝，已經tùi hia入；所以tio̍h長長關teh。
以西結書 44 3| 論到人君，因為伊是人君，thang坐tī hit內面，tī耶和華ê面前食餅；伊tio̍h tùi chit-ê門ê廊入，也tio̍h tùi hia出。
以西結書 44 4| 伊koh帶我tùi北門到殿 ê頭前；我就看，看見耶和華ê榮光充滿耶和華ê殿；我就仆落地。
以西結書 44 5| 耶和華kā我講，人子ah，我對你所講起耶和華殿內一切ê禮儀法度你tio̍h注意，用目睭看，用耳孔聽，也tio̍h注意殿堂入ê所在，kap聖所一切出去ê所在。
以西結書 44 6| 你也tio̍h對hiah-ê悖逆ê，對以色列家，講，主耶和華án-ni講，以色列家ah，lín行一切可惡ê事tio̍h掠做夠額；
以西結書 44 7| lín獻我ê餅kap油kap血ê時，lín chhōa hiah-ê心無受割禮，身軀也無受割禮ê外邦人入我ê聖所，來phah lâ-sâm我ê殿，koh背我ê約，加添lín一切可惡ê事。
以西結書 44 8| Lín也無盡忠tī顧守我聖物ê職份；是為tio̍h lín本身派別人tī我ê聖所顧守我交代lín ê職份。
以西結書 44 9| 主耶和華án-ni講，以色列族中ê外邦人，就是心無受割禮，身軀無受割禮ê外邦人，lóng m̄-thang入我ê聖所。
以西結書 44 10| 當以色列行迷路ê時，有利未人離開我遠遠，就是行迷路離開我去tè in ê偶像；in tio̍h擔當in ê罪過。
以西結書 44 11| 總是in beh tī我ê聖所做差用，管理殿堂ê門，tī殿內做差用；為tio̍h百姓thâi燒祭kap祭祀ê cheng-siⁿ，beh khiā tī in ê面前來服事in。
以西結書 44 12| 既然tī in ê偶像ê面前做百姓ê差用，koh做窒礙hō͘以色列家陷落罪過；所以我kia̍h起手攻擊in，in beh擔當in ê罪過；這是主耶和華講ê。
以西結書 44 13| In bōe-thang親近我，tùi我行祭司ê職份，也m̄-thang親近我一件聖物，就是至聖ê物；in beh擔當in ê見笑kap in所行可惡ê事。
以西結書 44 14| 總是我beh hō͘ in擔當顧守殿 ê職份，辨理其中一切ê事，kap hit內面所tio̍h做ê工。
以西結書 44 15| 以色列族行迷路離開我ê時，祭司利未人，Sat-tok ê kiáⁿ孫，猶原顧守我ê聖所，in beh親近我，服事我，koh khiā tī我ê面前，用油kap血獻hō͘我；這是主耶和華講ê。
以西結書 44 16| In beh入我ê聖所，就近我ê桌，服事我，守我所交代in做ê。
以西結書 44 17| In入內院ê門ê時tio̍h穿幼苧衫；in tī內院ê門kap tī殿內行職份ê時，lóng m̄-thang穿羊毛ê衣服。
以西結書 44 18| In ê頭殼頂tio̍h tì幼苧布ê帽，腳腿tio̍h穿幼苧布ê 褲；hit-ê話流汗ê lóng m̄-thang穿。
以西結書 44 19| In出去到外院，就是到外院ê百姓hia，tio̍h thǹg行職份ê衣服hē tī聖ê房間，穿別號ê衣服，免得用in ê衫hō͘百姓成聖。
以西結書 44 20| In m̄-thang剃頭，也m̄-thang hō͘頭毛hoat長長；獨獨tio̍h chián頭毛。
以西結書 44 21| 祭司入內院ê時lóng m̄-thang lim酒。
以西結書 44 22| 也m̄-thang娶寡婦kap受離出ê婦人人做bó͘；獨獨tio̍h chhōa以色列族中ê在室女á是祭司ê寡婦。
以西結書 44 23| In tio̍h hō͘我ê百姓知聖ê kap平常-ê ê cheng差,koh hō͘ in分別無清氣ê kap清氣ê。
以西結書 44 24| 有相告ê事in tio̍h khiā-teh判斷，tio̍h照我ê判斷來判斷；tī我一切ê節期tio̍h守我chiah-ê法度律例；也tio̍h守我chiah-ê安歇日做聖。
以西結書 44 25| In m̄-thang近óa死人，phah lâ-sâm家己；獨獨thang為tio̍h老父、老母、kiáⁿ、cha-bó͘-kiáⁿ、兄弟，kap iáu未出嫁ê姊妹phah lâ-sâm家己。
以西結書 44 26| 伊已經清氣了後，tio̍h kā伊koh算七日。
以西結書 44 27| 當伊入聖所到內院ê日，beh tī聖所服事，tio̍h為本身獻贖罪祭；這是主耶和華講ê。
以西結書 44 28| In的確有產業，我是in ê產業；m̄-thang tī以色列中hō͘ in基業，我是in ê基業。
以西結書 44 29| 素祭、贖罪祭、補過失祭，in lóng thang食伊；以色列中所獻一切ê物lóng歸tī in。
以西結書 44 30| 見若起頭熟 ê物ê第一ê，kap一切禮物中ê禮物，lóng歸tī祭司；lín也tio̍h用起頭出ê麥粉hō͘祭司，thang hō͘福氣臨到你ê家。
以西結書 44 31| 無論鳥á是獸，見若家己死ê，á是受peh拆ê，祭司lóng m̄-thang食。
以西結書 45 1| Lín liam-khau分地做業，tio̍h獻一份hō͘耶和華來做聖，長兩萬五千篙尺，闊一萬篙尺；伊ê界ê四圍lóng做聖。
以西結書 45 2| 其中分別一段做聖所，長五百，闊五百，伊ê款式四方；四圍koh五十肘做郊野ê地。
以西結書 45 3| Tī所量ê ê中間你tio̍h量，長兩萬五千，闊一萬；hit中間有聖所，就是至聖ê。
以西結書 45 4| 這是全地一份ê聖地；tio̍h歸tī祭司，就是做聖所ê差用，近óa來服事耶和華ê；chit-ê地thang做in起厝ê所在，kap聖所ê聖地。
以西結書 45 5| 又koh一份，長兩萬五千，闊一萬，tio̍h歸tī殿內做差用ê利未人，做in ê業，二十間房。
以西結書 45 6| Lín tio̍h分派做城ê業，闊五千，長兩萬五千，kap所獻ê聖地相排；這是beh做以色列全家ê路用。
以西結書 45 7| 見若歸tī人君ê是tī所獻ê聖地以及城ê業chit-pêng hit-pêng，tī所獻聖地ê頭前kap城ê業ê頭前，tùi西方ǹg西，tùi東方ǹg東；伊ê長tio̍h kap in ê一支派ê份額相同，tùi西界到東界。
以西結書 45 8| Tī以色列ê境內人君beh得tio̍h chit-ê做基業；後來我chiah-ê人君無koh欺壓我ê百姓；beh用地hō͘以色列家照in ê支派。
以西結書 45 9| 主耶和華án-ni講：以色列chiah-ê人君ah，lín taⁿ夠額lah；tio̍h除去強暴kap搶劫ê事，秉公行義；無koh霸佔百姓ê業；這是主耶和華講ê。
以西結書 45 10| Lín tio̍h用公道ê天秤，公道ê i-hoat，公道ê pà-tek。
以西結書 45 11| I-hoat kap pà-tek tio̍h平大，hō͘ pà-tek thang tóe hō-mûi-ní十份ê一份，i-hoat也thang tóe hō-mûi-ní十份ê一份；lóng用hō-mûi-ní做標準。
以西結書 45 12| Sià-khek-le̍k tio̍h做二十kùi-la̍h；二十ê sià-khek-le̍k，二十五ê sià-khek-le̍k，十五ê sià-khek-le̍k是做lín ê bí-ná。
以西結書 45 13| Lín所應該獻ê禮物tio̍h án-ni；小麥一hō-mûi-ní tio̍h獻i-hoat六份ê一份，大麥一hō-mûi-ní tio̍h獻i-hoat六份ê一份；
以西結書 45 14| 論到油ê定例，tùi油ê pà-tek，就是tùi一kho-ní，就是十個pà-tek，koh是一hō-mûi-ní，獻一pà-tek十份ê一份；因為十pà-tek，就是一hō-mûi-ní；
以西結書 45 15| Tùi以色列肥ê草場tī羊群中每兩百隻羊tio̍h獻一隻羊羔，做素祭、燒祭、謝恩祭，替in贖罪；這就是主耶和華講ê。
以西結書 45 16| 境內ê眾百姓lóng tio̍h用chit-ê禮物獻hō͘以色列ê人君。
以西結書 45 17| 人君ê本份tī節期，ta̍k月ê初一，ta̍k-pái安歇日kap以色列家中所定tio̍h ê節期tio̍h獻燒祭、素祭、灌奠祭；伊tio̍h備辦贖罪祭、素祭、燒祭，kap平安祭，為tio̍h以色列家贖罪。
以西結書 45 18| 主耶和華án-ni講，Tī正月初一lín tio̍h取無瑕疵ê牛káng，來清氣聖所。
以西結書 45 19| 祭司tio̍h將贖罪祭ê血抹tī殿ê門khiā，kap壇khat ê四角，kap內院ê門khiā。
以西結書 45 20| Hit月ê初七也tio̍h án-ni做為tio̍h錯誤犯罪ê，kap愚戇來患tio̍h-ê，來為tio̍h殿贖罪。
以西結書 45 21| 正月十四，lín tio̍h守pôaⁿ過節，守chit-ê節七日；tio̍h食無酵ê餅。
以西結書 45 22| Hit日人君tio̍h為tio̍h家己kap國內ê眾百姓備辦一隻公ê牛做贖罪祭。
以西結書 45 23| 當節期ê七日伊tio̍h備辦燒祭獻hō͘耶和華，連連七日，ta̍k日tio̍h用七隻牛káng kap七隻綿羊káng，lóng無瑕疵ê；ta̍k日也tio̍h備辦一隻山羊káng做贖罪祭。
以西結書 45 24| 伊也tio̍h備辦素祭，一隻牛káng一個i-hoat，一隻綿羊káng一個i-hoat，每i-hoat tio̍h油一him。
以西結書 45 25| 七月十五；守節ê時七日久伊tio̍h án-ni做；照贖罪祭，照燒祭，照素祭，也tio̍h照iû。
以西結書 46 1| 主耶和華án-ni講：內院ǹg東ê門tī做工ê六日內的確tio̍h關；獨獨tī安歇日tio̍h開，月ê初一也tio̍h開。
以西結書 46 2| 人君tio̍h tùi chit-ê門ê廊tùi外面入，khiā tī門khiā邊；祭司tio̍h備辦伊ê燒祭kap伊ê謝恩祭，伊tio̍h tī門碇hit tah敬拜；然後出去，chit-ê門到ê-hng時m̄-thang關。
以西結書 46 3| Tī chiah-ê安歇日，kap月ê初一，國內ê百姓tio̍h tī chit-ê門口敬拜tī耶和華ê面前。
以西結書 46 4| 人君tī安歇日所tio̍h獻hō͘耶和華ê燒祭，tio̍h無瑕疵ê羊羔六隻，無瑕疵ê綿羊káng一隻；
以西結書 46 5| 伊ê素祭為tio̍h hit隻綿羊káng tio̍h一個i-hoat，為tio̍h hiah-ê羊羔ê素祭是照伊ê力量一個i-hoat配油一him。
以西結書 46 6| 當月ê初一tio̍h獻無瑕疵ê牛káng一隻，羊羔六隻，綿羊káng一隻；lóng tio̍h無瑕疵ê。
以西結書 46 7| 伊也tio̍h備辦素祭，為tio̍h牛káng獻一個i-hoat，為tio̍h綿羊káng獻一個i-hoat，為tio̍h hiah-ê羊羔就照伊ê力量一個i-hoat配油一him。
以西結書 46 8| 人君入來ê時，tio̍h tùi chit-ê門ê廊入，也tio̍h tùi chit-ê路出。
以西結書 46 9| Tī ta̍k-ê節期，國內ê百姓朝見耶和華ê時，tùi北門入來敬拜-ê tio̍h tùi南門出去；tùi南門入來ê tio̍h tùi北門出去；m̄-thang tùi所入ê門oa̍t倒tńg，tio̍h直直進前出去。
以西結書 46 10| 百姓入去ê時，人君也tio̍h tī in ê中間入去；百姓出去，人君也tio̍h kap in出去。
以西結書 46 11| Tī節期kap tāi-hōe ê時，素祭tio̍h為tio̍h一隻牛káng獻一個i-hoat，為tio̍h一隻綿羊káng獻一個i-hoat，為tio̍h hiah-ê羊羔就照伊ê力量，一個i-hoat配油一him。
以西結書 46 12| 人君若備辦甘心ê祭，燒祭á是謝恩祭做甘心ê祭，獻hō͘耶和華，tio̍h有人kā伊開ǹg東ê門，伊tio̍h備辦伊ê燒祭kap伊ê謝恩祭親像tī安歇日所做一樣；然後伊tio̍h出去；出去了tio̍h有人kā伊關門。
以西結書 46 13| Ta̍k日你tio̍h備辦無瑕疵，bē滿年ê羊羔一隻，做燒祭獻hō͘耶和華；ta̍k早起tio̍h備辦伊。
以西結書 46 14| Ta̍k早起也tio̍h備辦相kap獻ê素祭，一i-hoat六份ê一份，kap一him油三份ê一份chhiau和麵粉；chit-ê素祭tio̍h常常獻hō͘耶和華，做永遠定tio̍h ê例。
以西結書 46 15| Ta̍k早起in tio̍h án-ni備辦羊羔，素祭，kap油，做常常獻ê燒祭。
以西結書 46 16| 主耶和華án-ni講：人君若將產業hō͘伊ê kiáⁿ ê一個，就是做伊ê業，歸tī伊hiah-ê kiáⁿ，是in承接做業ê。
以西結書 46 17| 總是伊若將伊ê產業ê一份hō͘伊ê人臣ê一個，是做人臣ê到自由ê年，hit時猶原歸tī人君；論到伊ê產業tio̍h留hō͘伊hiah-ê kiáⁿ。
以西結書 46 18| 人君m̄-thang搶奪百姓ê產業，來趕in離開in所承接ê；伊tio̍h tùi家己ê業中將產業hō͘伊ê kiáⁿ；免得我ê百姓四散，ta̍k人離開伊所承接ê。
以西結書 46 19| 伊就chhōa我tùi門邊ê路入來到祭司ǹg北hiah-ê聖ê房間；看ah，後面西勢有一所在。
以西結書 46 20| 伊就kā我講，這是祭司煮補過失祭kap贖罪祭，以及pek素祭ê所在；免得帶到外院，hō͘百姓成做聖。
以西結書 46 21| 伊koh chhōa我出去到外院，hō͘我經過院四個角頭；看ah，tī hit-ê院ta̍k-ê角頭各有一個院。
以西結書 46 22| Tī院ê四角頭有院，四面有牆圍teh；ta̍k-ê院，長四十肘，闊三十；四個角頭ê院，in ê寸尺lóng一樣。
以西結書 46 23| 四個院ê周圍有起一列，伊ê下面lóng有煮物ê所在。
以西結書 46 24| 伊kā我講，Chiah-ê就是煮物ê灶kha；殿內chiah-ê做差用ê tī-chia煮百姓ê祭祀。
以西結書 47 1| 伊chhōa我倒tńg到殿門，看ah，有水tùi殿ê門碇下ǹg東流出；因為殿 ê頭前ǹg東；chiah-ê水tùi下面tùi殿ê chiàⁿ-pêng，祭壇ê南pêng，流落。
以西結書 47 2| 伊就chhōa我tùi北門出去，chhōa我tùi外面彎到外門，tùi ǹg東pêng ê門ê路；看ah，水tùi chiàⁿ-pêng爆出來。
以西結書 47 3| Hit人手the̍h繩索，ǹg東行出去ê時，伊就量一千肘，kah我tùi水過去，水淹腳目。
以西結書 47 4| 伊koh量一千，kah我tùi水潦過去，水淹m腳頭u。koh量一千，kah我潦過去，水淹到腰。
以西結書 47 5| Koh量一千；水就成做河，我bōe能潦過去；因為水漲tīⁿ，成做能泅得ê水，bōe潦得ê河。
以西結書 47 6| 伊就對我講，人子ah，你有看見chit-ê mah？伊就chhōa我，hō͘我oa̍t-tńg到河邊。
以西結書 47 7| 我倒tńg去ê時，看ah，tī河邊雙pêng有樹木真chōe。
以西結書 47 8| 伊kā我講，chiah-ê水ǹg東流去，beh落到A-la̍h-pa，直直流到海；所發出ê水beh流入鹽海，海裡ê水就變好。
以西結書 47 9| 河水所到ê所在，ta̍k樣生湠ê動物lóng beh得tio̍h活，也beh有魚真chōe；因為水流到hia，海裡ê水變好；hit-ê河所流到ê所在，所有ê物lóng beh得tio̍h活。
以西結書 47 10| 將來beh有討魚人khiā tī岸邊；tùi Ún-ki-tí到Ún-í-kek-liân lóng做拋網ê所在，hiah-ê魚各照伊ê類，親像大海ê魚真chōe。
以西結書 47 11| 總是爛土ê地kap水te̍h ê所在bōe得tio̍h醫好，留teh出鹽。
以西結書 47 12| Tī河ê雙pêng邊beh發生ta̍k類ê樹木，thang做食物，葉bōe枯焦，果子出無斷；ta̍k月日beh結新ê果子，因為chiah-ê水是tùi聖所流出ê；樹頂ê果子beh做食物，葉有醫治ê功用。
以西結書 47 13| 主耶和華án-ni講： Lín分chit-ê地做業照以色列十二支派；伊ê地界tio̍h親像下底；約瑟beh得tio̍h兩份。
以西結書 47 14| Lín承接chit-ê地做業tio̍h相kap平分；因為我bat kia̍h起手應允，將chit-ê地hō͘ lín ê列祖；chit-ê地beh歸tī lín做業。
以西結書 47 15| 地ê界限就是án-ni；北pêng ê界tùi大海，去Hi-te̍k-lûn ê路，直直到Se-ta̍t-ta̍t出入ê所在；
以西結書 47 16| 到Hap-má、Pí-lô-tha、Se-pek-liân，就是tī大馬色ê境界kap Hap-má ê境界ê中間；到Hô-lân邊界ê Hap-sat-hap-thê-kan。
以西結書 47 17| Tùi海ê境界就是Hap-sat-í-lân近tī大馬色ê境界，koh tī北pêng ǹg北是Ha̍p-boat ê境界；這是北pêng ê界。
以西結書 47 18| 東pêng ê界tī Hô-lân、大馬色、Ki-lia̍t kap以色列地ê中間就是約旦河；lín tio̍h tùi北pêng ê界量到東海；這就是東勢ê界。
以西結書 47 19| 南pêng ǹg南ê界是tùi Tha-má到Bí-lī-pa-ka-te-su ê水，續到埃及ê溪，thàng到大海；這是南pêng ǹg南ê界。
以西結書 47 20| 西pêng ê界就是大海，tùi南pêng ê境界，直到Hap-má出入對面ê所在；這就是西pêng ê界。
以西結書 47 21| Án-ni lín tio̍h照以色列ê支派為家己分chit-ê地。
以西結書 47 22| Lín tio̍h liam-khau分chit-ê地做業歸tī lín本身kap tī lín中間寄腳ê出外人，就是tī lín中間生kiáⁿ cha-bó͘-kiáⁿ ê；lín tio̍h看in親像以色列家ê中間所生ê一樣；in tī以色列支派ê中間kap lín相kap得tio̍h地做業。
以西結書 47 23| 外面人khiā起tī hit-ê支派ê中間，lín就tī-hia分地hō͘伊做業；這就是主耶和華講ê。
以西結書 48 1| 支派ê名照下底所記ê；tùi極北ê界tùi Hi-te̍k-lûn ê路，到Hap-má出入ê所在，tī大馬色警戒Hap-sat-í-lân ǹg北近óa Hap-má ê地，tùi東到西；Tàn，一份。
以西結書 48 2| Óa近Tàn ê地界，tùi東到西；A-siat，一份。
以西結書 48 3| Óa近A-siat ê地界，tùi東到西；Ná-hut-tha-lī，一份。
以西結書 48 4| Óa近Ná-hut-tha-lī ê地界，tùi東到西；Má-ná-se，一份。
以西結書 48 5| Óa近Má-ná-se ê地界，tùi東到西；Í-hoat-liân，一份。
以西結書 48 6| Óa近Í-hoat-liân ê地界，tùi東到西；Liû-piān，一份。
以西結書 48 7| Óa近Liû-piān ê地界，tùi東到西；猶大，一份。
以西結書 48 8| Óa近猶大ê地界，tùi東到西，是lín所獻ê地，闊兩萬五千篙尺，tùi東到西，長kap hiah-ê份ê一個相同，聖所tī hit中間。
以西結書 48 9| Lín所獻hō͘耶和華ê地tio̍h長兩萬五千篙尺，闊一萬。
以西結書 48 10| 所獻ê聖地tio̍h歸hō͘祭司；北勢長兩萬五千，西勢闊一萬，東勢闊一萬，南勢長兩萬五千；耶和華ê聖所tī hit中央。
以西結書 48 11| Tio̍h歸hō͘ Sat-tok ê kiáⁿ孫中成做聖ê祭司，就是顧守我所交代ê；當以色列人行迷路ê時，in無行迷路親像利未人行迷路。
以西結書 48 12| Chit-ê tio̍h歸hō͘ in，就是tùi所獻ê全地中獻hō͘ in做至聖ê，óa近利未人ê地界。
以西結書 48 13| 利未人所得tio̍h ê地tio̍h長兩萬五千，闊一萬，kap祭司ê地界相同；lóng總長兩萬五千，闊一萬。
以西結書 48 14| Chit-ê地m̄-thang賣，m̄-thang對換，起頭熟 ê物m̄-thang歸hō͘別人；因為是歸tī耶和華做聖ê。
以西結書 48 15| 所chhun五千闊ê地，是tī hit-ê兩萬五千ê頭前，tio̍h做平常ê路用，thang起城，起厝，做郊野ê地；城tio̍h tī中央。
以西結書 48 16| 伊ê寸尺就是án-ni；北面四千五百，南面四千五百，東面四千五百，西面四千五百。
以西結書 48 17| 城tio̍h郊野；ǹg北兩百五十，ǹg南兩百五十，ǹg東兩百五十，ǹg西兩百五十。
以西結書 48 18| 以外所chhun ê長kap所獻ê聖地相同，ǹg東一萬，ǹg西一萬；koh kap所獻ê聖地相同；其中所出產beh hō͘城內做工ê人做食物。
以西結書 48 19| Tùi以色列眾支派ê中間tī城內做工ê beh tī-hia種作。
以西結書 48 20| Lín所獻ê全地，長兩萬五千，闊兩萬五千；lín所獻ê聖地kap屬tī城ê地是四方ê。
以西結書 48 21| 所獻ê聖地以及屬tī城ê地，雙pêng chhun ê地tio̍h歸tī 人君，所獻ê地tī hit兩萬五千ê頭前到東勢ê界，koh ǹg西tī hit兩萬五千ê頭前到西勢ê界，kap hiah-ê份ê地相同，lóng歸tī人君；所獻ê聖地kap殿ê聖地lóng tī hit內面。
以西結書 48 22| Koh tùi利未人ê業，tùi屬tī城ê業，是屬人君ê ê中間，tī猶大ê界kap便雅憫ê界ê中間，lóng歸人君ê。
以西結書 48 23| 論到其餘ê支派；tùi東到西；便雅憫，一份。
以西結書 48 24| Óa近便雅憫ê地界tùi東到西；西門一份。
以西結書 48 25| Óa近西門ê地界tùi東到西；Í-sat-ka，一份。
以西結書 48 26| Óa近Í-sat-ka ê地界tùi東到西；Se-pò͘-lûn，一份。
以西結書 48 27| Óa近Se-pò͘-lûn ê地界，tùi東到西；Ka-tek，一份。
以西結書 48 28| Óa近Ka-tek ê地界，南pêng ǹg南，hit-ê地界tùi Tha-má到Bí-lī-pa Ka-tē-su ê水，到埃及ê溪thàng到大海。
以西結書 48 29| 這是lín tio̍h liam-khau分hō͘以色列ê支派做業ê地，in ta̍k-ê所得tio̍h ê業就是án-ni；這是主耶和華所講ê。
以西結書 48 30| Tùi城出去ê路是照下面所記ê；tī北面照所量ê，四千五百篙尺。
以西結書 48 31| 城hiah-ê門tio̍h照以色列支派ê名；北面有三個門；Liû-piān ê門，一個；猶大ê門，一個；利未ê門，一個。
以西結書 48 32| 東面四千五百，有三個門；約瑟ê門，一個；便雅憫ê門，一個；Tàn ê門，一個。
以西結書 48 33| 南面四千五百，有三個門；西門ê門，一個；Í-sat-ka ê門，一個；Se-pò͘-lûn ê門，一個。
以西結書 48 34| 西面四千五百，有三個門；Ka-tek ê門，一個；A-siat ê門，一個；Nà-hut-tha-lī ê門，一個。
以西結書 48 35| 城四圍共一萬八千；tùi hit日以後城ê名叫做，耶和華tī-hia。
但以理書 1 1| 猶大王Iok-ngá-kèng坐位第三年，巴比倫王Nî-pò͘-kah-nî-sat來到耶路撒冷，圍來攻擊伊。
但以理書 1 2| 主用猶大王Iok-ngá-kèng kap上帝厝內器具ê一份交tī伊ê手；伊將in帶到Sī-ná ê地，入伊ê上帝ê厝，用hiah-ê器具hē tī伊ê上帝ê庫房內。
但以理書 1 3| 王吩咐太監長，A-si-pí-ná，tio̍h tùi以色列ê王親kap貴族ê中間帶kúi-nā人來；
但以理書 1 4| 就是少年，無瑕疵，面貌súi，有聰明智識，通達ta̍k樣ê學問，明白格致，夠額thang跟隨tī王宮ê，tio̍h教示in Ka-le̍k-tí人ê文學kap言語。
但以理書 1 5| 王就分派將王所食ê好物kap所lim ê酒，每日hō͘ in一份，培養in三年久；然後hō͘ in跟隨tī王ê面前。
但以理書 1 6| In中間有猶大族ê人，但以理、Hap-ná-nî-ngá、Bí-sa-lī、A-sat-lī-ngá。
但以理書 1 7| 太監長kā in號名；稱但以理做Pek-thê-sa-sat；稱Hap-ná-nî-ngá做Sa-tek-la̍h；稱Bí-sa-lī做Bí-soah；稱A-sat-lī-ngá做A-pek-nî-ko。
但以理書 1 8| 總是但以理立志無beh用王ê好物kap伊所lim ê酒phah lâ-sâm家己，所以求太監長容允伊免得phah lâ-sâm家己。
但以理書 1 9| 上帝hō͘但以理tī太監長ê面前得tio̍h恩惠憐憫。
但以理書 1 10| 太監長kā但以理講，我驚畏我ê主，我ê王；伊已經分派lín ê lim食；thái-thó thang hō͘伊看見lín ê面貌khah輸lín同年ê少年人ah？若án-ni，就hō͘我ê頭殼oh得保全tī王ê面前。
但以理書 1 11| 太監長有派一個監護ê管理但以理、Hap-ná-nî-ngá、Bí-sa-lī、A-sat-lī-ngá；
但以理書 1 12| 但以理對伊講，求你試看你chiah-ê奴僕十日久，hō͘阮食菜lim水。
但以理書 1 13| 然後你thang看阮ê面貌kap hiah-ê食王好物ê少年人ê面貌；就照你所看見ê，款待你chiah-ê奴僕。
但以理書 1 14| Chit-ê事伊有允准in，試in十日久。
但以理書 1 15| 十日後看見in ê面貌比hiah-ê食王ê好物ê少年人koh khah súi khah phauh。
但以理書 1 16| Tùi án-ni，監護就撤去所hō͘ in ê好物所tio̍h lim ê酒，hō͘ in食菜。
但以理書 1 17| Chit四個少年人，上帝hō͘ in tī ta̍k樣ê文字、學問、聰明、智識；但以理koh明白ta̍k樣ê異象kap夢見ê兆頭。
但以理書 1 18| 王所定tio̍h chhōa in入去ê日已經到，太監長就chhōa in入去到Nî-pò͘-kah-nî-sat ê面前。
但以理書 1 19| 王kap in講話，tī in眾人ê中間看無一個能比得但以理、Hap-ná-nî-ngá、Bí-sa-lī、A-sat-lī-ngá；所以in得tio̍h khiā tī王ê面前。
但以理書 1 20| 王見有所問in ê事，就知in ê智慧聰明比thong國ê博士kap術士贏過十倍。
但以理書 1 21| 但以理到Kó͘-lia̍t王元年iáu tī-teh。
但以理書 2 1| Nî-pò͘-kah-nî-sat坐位第二年，Nî-pò͘-kah-nî-sat夢見；心擘腹bōe睏得。
但以理書 2 2| 王命令召博士、術士、司公，kap Ka-le̍k-tí人來，ài in用王ê夢kā伊講。In就來，khiā tī王ê面前。
但以理書 2 3| 王kā in講，我有夢見一個夢，我ê心擘腹，ài beh知hit-ê夢是甚麼。
但以理書 2 4| Ka-le̍k-tí人用A-lân ê腔口對王講，願王萬歲；請將hit-ê夢kā你chiah-ê奴僕講，阮就beh解明。
但以理書 2 5| 王應Ka-le̍k-tí人講，hit-ê事我已經bōe記得lah；lín若無將我所夢見講hō͘我聽，續解明伊，就beh將lín ê肉割碎碎，也lín ê厝beh做糞埽堆。
但以理書 2 6| 總是lín若將我所夢見kā我講，續解明伊，lín beh tùi我得tio̍h贈品、報賞、大榮光；taⁿ lín tio̍h將我所夢見講hō͘我聽，續解明伊。
但以理書 2 7| In第二pái koh對王講，請王將所夢見ê kā chiah-ê奴僕講，阮就beh解明伊。
但以理書 2 8| 王應講，我準準知lín是故意延chhiân，因為lín知hit-ê夢我已經bōe記得lah。
但以理書 2 9| Lín若無將我所夢見kā我講，只有一法thang款待lín；因為lín已經有備辦謊言亂語對我講，teh thèng候時勢ê改變；taⁿ lín tio̍h將所夢見kā我講，我就知lín能解明伊。
但以理書 2 10| Ka-le̍k-tí人tī王ê面前應講，王chit號事，地上無人會講出；因為bē-bat有君王、大臣、掌權ê kah博士，á是術士，á是Ka-le̍k-tí人tio̍h án-ni做。
但以理書 2 11| 王所問ê是稀奇ê事；除去無kap世間人同khiā起ê神明以外，無一個能tī王ê面前講出。
但以理書 2 12| 王受氣，受氣到極，命令剿滅巴比倫一切智慧ê人。
但以理書 2 13| Tùi án-ni，出命令beh thâi智慧ê人；就chhē但以理kap伊ê同伴beh thâi in。
但以理書 2 14| 王ê侍衛長，A-lio̍k，出來beh thâi巴比倫智慧ê人，但以理用精通智慧ê話應伊；
但以理書 2 15| 就對王ê侍衛長，A-lio̍k，講，王所出ê命令怎樣到chiah緊急ah？A-lio̍k就將chit-ê tāi-chì kā但以理講。
但以理書 2 16| 但以理就入去，求王寬限(ān)，就beh將夢kā王解明。
但以理書 2 17| 但以理tò去伊ê厝，將chit-ê事kā伊同伴Hap-ná-nî-ngá、Bí-sa-lī、A-sat-lī-ngá講，
但以理書 2 18| ài in為tio̍h chit-ê祕密ê事祈求天頂ê上帝憐憫，免得但以理kap伊ê同伴kap巴比倫其餘智慧ê人相kap滅無。
但以理書 2 19| Chit-ê祕密ê事就tī暝時異象中對但以理顯明。但以理就o-ló天頂ê上帝。
但以理書 2 20| 但以理講，上帝ê名應該受o-ló到永遠；因為智慧、權能lóng屬tī祂。
但以理書 2 21| 祂變換時期節季；祂廢無王，設立王；將智慧hō͘智慧ê人，將見識hō͘聰明ê人。
但以理書 2 22| 祂指示深奧祕密ê事；暗中所有ê祂lóng知，光也kap伊相kap tòa。
但以理書 2 23| 我ê列祖ê上帝ah，我感謝祢o-ló祢，因為祢賞賜我智慧才能，taⁿ用阮對祢所求ê已經指示我；因為祢有用王ê事指示阮。
但以理書 2 24| Tùi hit-tia̍p，但以理入去見A-lio̍k，就是王所派剿滅巴比倫hiah-ê智慧ê人ê；伊去kā伊講，莫得剿滅巴比倫hiah-ê智慧ê人；chhōa我到王ê面前，我beh將夢kā王解明。
但以理書 2 25| A-lio̍k即時chhōa但以理到王ê面前，對伊講，我tī猶大受掠ê人ê中間tú-tio̍h一人，伊會將夢kā王解明，
但以理書 2 26| 王對稱做Pek-thê-sa-sat ê但以理講，你能將我所看見ê夢kā我講，續kā我解明mah？
但以理書 2 27| 但以理tī王ê面前應講，王所問ê祕密，智慧ê人、術士、博士、卜卦ê，lóng bōe kā王指明；
但以理書 2 28| 總是天頂有一位上帝能顯明祕密ê事；taⁿ用後日teh-beh有ê事有指示Nî-pò͘-kah-nî-sat王。你所夢見ê kap你tī床裡所想ê異象是án-ni：
但以理書 2 29| 王ah，你tī床裡想到將來ê事；hit位顯明祕密ê事ê用將來所beh有ê事指示你。
但以理書 2 30| 論到我，hit-ê祕密ê事顯明tī我，m̄是為tio̍h我有智慧贏過一切活teh ê人，就是tiâu-tî beh解明hō͘王知，koh hō͘你知你ê心ê念頭。
但以理書 2 31| 王ah，你teh看，就看見有一sian大像；chit-ê像真高，極其燦爛，khiā tī你ê面前；伊ê形狀真thang驚。
但以理書 2 32| Chit-ê像，伊ê頭殼是好金ê，伊ê胸ha̍h kap手骨是銀ê，腹肚kap大腿是銅ê；
但以理書 2 33| 伊ê腳胴是鐵ê，伊ê腳盤一半鐵，一半土ê。
但以理書 2 34| 你teh看到有一塊石phah出來，m̄是用手phah-ê，摃tio̍h hit sian像鐵kap土ê腳盤，來phah破in。
但以理書 2 35| Tùi án-ni，hit-ê鐵、土、銅、銀、金做一下phah碎碎，變做夏天五穀場ê粗糠，hō͘風吹散，無koh有in ê位處；koh chit-ê摃tio̍h像ê石變成大山，充滿全地。
但以理書 2 36| 這就是hit-ê夢；阮taⁿ beh tī王ê面前解明伊。
但以理書 2 37| 王ah，你是列王ê王，天頂ê上帝已經將國度、權柄、能力、榮光賞賜你；
但以理書 2 38| 見若世間人khiā起ê所在，連山野ê走獸，空中ê飛鳥，祂lóng交付你ê手，hō͘你掌管chiah-ê一切；你就是hit-ê金ê頭殼。
但以理書 2 39| 你以後beh koh興起一國m̄值tio̍h你；koh有第三國，就是銅ê，beh掌管天下。
但以理書 2 40| 第四國beh堅定親像鐵；鐵能phah破萬物hō͘伊降服；koh親像鐵teh碎一切，伊也beh phah破列國teh碎in。
但以理書 2 41| 你也看見伊ê腳盤kap腳指頭á一半是燒磁ê土一半是鐵，hit-ê國也beh分開；總是你看見鐵kap爛土相參，chit-ê國也beh有鐵ê力。
但以理書 2 42| Hiah-ê腳指頭á既然一半是鐵一半是土，án-ni hit-ê國beh一半強，一半弱。
但以理書 2 43| 你既然看見鐵kap爛土相參，in beh kap人ê種族相參；總是二彼bōe相合，親像鐵kap土bōe相參得。
但以理書 2 44| 當hiah-ê列王ê日，天頂ê上帝beh設立一國，永遠bōe廢無，伊ê權柄bōe會歸tī別國；總是伊beh毀壞hiah-ê國來滅伊；家己beh永遠khiā在。
但以理書 2 45| 你既然看見有石tùi山裡phah出來，m̄是用手phah-ê，來phah破hit-ê鐵、銅、土、銀、金；就是至大ê上帝用將來beh有ê tāi-chì指示王；hit-ê夢是真，hit-ê解明是確實。
但以理書 2 46| 當時Nî-pò͘-kah-nî-sat王仆tī地裡，拜但以理；命令用禮物芳料獻hō͘伊。
但以理書 2 47| 王應但以理對伊講，你已經能顯明chit-ê祕密ê事，lín ê上帝真正是chiah-ê上帝ê上帝，chiah-ê王ê主，koh是顯明hiah-ê祕密ê。
但以理書 2 48| Tùi hit-tia̍p，王高升但以理，賞賜伊chōe-chōe上品ê禮物，派伊管理巴比倫全省；koh做總理來掌管巴比倫一切智慧ê人。
但以理書 2 49| 但以理求王，王就派Sa-tek-la̍h、Bí-soah、A-pek-nî-ko管理巴比倫省ê事務；獨獨但以理跟隨tī王宮。
但以理書 3 1| Nî-pò͘-kah-nî-sat王造金像，高六十肘，闊六肘；chhāi tī巴比倫省，Tō͘-la̍h ê平洋。
但以理書 3 2| Nî-pò͘-kah-nî-sat王召集chiah-ê總督、欽差、巡撫、按察司、布政司、謀士、法官，kap各省ê官員來赴Nî-pò͘-kah-nî-sat王所立ê像，行點眼ê禮。
但以理書 3 3| Tùi án-ni，hiah-ê總督、欽差、巡撫、按察司、布政司、謀士、法官，kap各省ê官員lóng聚集，為tio̍h Nî-pò͘-kah-nî-sat所立ê像，行點眼ê禮；就khiā tī Nî-pò͘-kah-nî-sat所立ê像ê頭前。
但以理書 3 4| Hit時傳命令ê大聲叫講，Lín chiah-ê百姓，chiah-ê國，chiah-ê腔口ê人ah，有命令傳hō͘ lín，
但以理書 3 5| lín一下聽見哨角、笛á、琵琶、琴、瑟、笙，kap ta̍k樣樂器ê聲，就tio̍h仆落敬拜Nî-pò͘-kah-nî-sat王所立ê金像；
但以理書 3 6| 見若無仆落敬拜ê beh即時hiat落tī炎熱ê火爐。
但以理書 3 7| 因為án-ni眾百姓一下聽見哨角、笛á、琵琶、琴、瑟，kap ta̍k樣樂器ê聲，就chiah-ê百姓，chiah-ê國，chiah-ê腔口ê人lóng仆落敬拜Nî-pò͘-kah-nî-sat王所立ê金像。
但以理書 3 8| Hit時有kúi-nā ê Ka-le̍k-tí人進前來告猶大人。
但以理書 3 9| In對Nî-pò͘-kah-nî-sat王講，願王萬歲。
但以理書 3 10| 王ah，你bat出令講見若人聽見哨角、笛á、琵琶、琴、瑟、笙，kap ta̍k樣樂器ê聲，lóng tio̍h仆落敬拜金像；
但以理書 3 11| 見若無仆落敬拜ê beh hiat落tī炎熱ê火爐。
但以理書 3 12| Taⁿ有kúi-nā ê猶大人，就是你所派管理巴比倫省ê事務ê，Sa-tek-la̍h、Bí-soah、A-pek-nî-ko；王ah，chiah-ê人無要緊你ê話，m̄服事你chiah-ê上帝，也m̄敬拜你所立ê金像。
但以理書 3 13| Hit時Nî-pò͘-kah-nî-sat大受氣到極，命令將Sa-tek-la̍h、Bí-soah、A-pek-nî-ko帶來。In就將chiah-ê人帶到王ê面前。
但以理書 3 14| Nî-pò͘-kah-nî-sat問in講，Sa-tek-la̍h、Bí-soah、A-pek-nî-ko，lín無服事我chiah-ê上帝，也無敬拜我所立ê金像是tiâu故意mah？
但以理書 3 15| Taⁿ lín koh聽見哨角、笛á、琵琶、琴、瑟、笙，kap ta̍k樣樂器ê聲，若便便仆落敬拜我所造ê像就好；總是lín若m̄敬拜，beh即時hiat lín落炎熱ê火爐；有甚麼上帝beh救lín脫離我ê手ah？
但以理書 3 16| Sa-tek-la̍h、Bí-soah、A-pek-nî-ko應王講，Nî-pò͘-kah-nî-sat ah，chit-ê事阮m̄免應你。
但以理書 3 17| 果然án-ni，阮所服事ê上帝能救阮出炎熱ê火爐；王ah，祂也beh救阮脫離你ê手。
但以理書 3 18| 若無án-ni，王ah，你tio̍h知阮決斷無beh服事你chiah-ê上帝，也無beh敬拜你所立ê金像。
但以理書 3 19| Hit時，Nî-pò͘-kah-nî-sat滿心受氣，對Sa-tek-la̍h、Bí-soah、A-pek-nî-ko變面，命令人起火爐比平常七倍khah熱。
但以理書 3 20| 也命令軍隊中勇猛ê kúi-nā人縛Sa-tek-la̍h、Bí-soah、A-pek-nî-ko，hiat tī炎熱ê火爐。
但以理書 3 21| In hiah-ê人受縛，猶原穿褲、袍，kap內衫，kap其餘ê衫，hiat tī炎熱ê火爐。
但以理書 3 22| 因為王ê命令真緊急，火爐koh真熱，hiah-ê掠Sa-tek-la̍h、Bí-soah、A-pek-nî-ko ê人lóng hō͘火舌燒死。
但以理書 3 23| Sa-tek-la̍h、Bí-soah、A-pek-nî-ko，hit三個人lóng受縛，墜落tī炎熱ê火爐。
但以理書 3 24| Hit時Nî-pò͘-kah-nî-sat王gông-ngia̍h，緊緊起來，對伊ê謀士講，咱kiám m̄是縛三人，hiat tī火裡mah？In應王講，王ah，是ah。
但以理書 3 25| 王講，看ah，我看見有四個人，並無受縛，行tī火中，也無受傷；hit-ê第四個ê容貌是親像上帝ê kiáⁿ。
但以理書 3 26| Tùi hit-tia̍p，Nî-pò͘-kah-nî-sat行近炎熱ê火爐口；叫講，至koânê上帝ê奴僕，Sa-tek-la̍h、Bí-soah、A-pek-nî-ko，出來，來到chia。Sa-tek-la̍h、Bí-soah、A-pek-nî-ko就tùi火中出來。
但以理書 3 27| Hiah-ê總督、欽差、巡撫，kap王ê謀士相kap聚集，看見hit三人，火無力thang害in ê身軀，in ê頭毛也無燒tio̍h，衫褲無變換，in也lóng無臭火味。
但以理書 3 28| Nî-pò͘-kah-nî-sat講，Sa-tek-la̍h、Bí-soah、A-pek-nî-ko ê上帝是應該o-ló ê，因為祂差祂ê使者拯救hiah-ê óa靠伊ê奴僕，in反對王ê命令，放sak家己ê身軀，tī in家己ê上帝以外m̄肯服事敬拜別ê上帝。
但以理書 3 29| 所以我出令，chiah-ê百姓，chiah-ê國，chiah-ê腔口ê人，見若用話褻瀆Sa-tek-la̍h、Bí-soah、A-pek-nî-ko ê上帝，beh將in ê肉割碎碎，in ê厝beh做糞埽堆；因為無別ê上帝能救人親像án-ni。
但以理書 3 30| Hit時王tī巴比倫省高升Sa-tek-la̍h、Bí-soah、A-pek-nî-ko。
但以理書 4 1| Nî-pò͘-kah-nî-sat王頒詔hō͘天下chiah-ê百姓，chiah-ê國，chiah-ê腔口ê人講：願lín大享受平安。
但以理書 4 2| 至koânê上帝所行tī我ê神跡奇事，我歡喜宣佈。
但以理書 4 3| 大ah，伊ê神跡！豐盛ah，伊ê奇事！伊ê國是永遠ê國，伊ê權柄到代代。
但以理書 4 4| 我Nî-pò͘-kah-nî-sat tī我ê厝，安然khiā起tī我ê王宮宴樂。
但以理書 4 5| 我夢見一個夢hō͘我驚惶；我tī眠床裡ê思想kap心內ê異象hō͘我擘腹。
但以理書 4 6| 所以我出令召巴比倫一切智慧ê人到我ê面前，kah in解明hit-ê夢hō͘我知。
但以理書 4 7| Tùi án-ni，hiah-ê博士、術士、Ka-le̍k-tí人，占卜ê lóng入來；我將hit-ê夢當面kā in講；總是in無解明hō͘我知。
但以理書 4 8| 路尾有但以理，照我ê上帝ê名稱做Pek-thê-sa-sat ê，到我ê面前，伊ê心內有chiah-ê聖ê上帝ê神；
但以理書 4 9| 我用夢kā伊講，博士長，Pek-thê-sa-sat ah，因為我知你ê心內有chiah-ê聖ê上帝ê神，無一項祕密ê事hō͘你為難，taⁿ tio̍h將我夢中所看見ê異象kap伊ê解明來kā我講。
但以理書 4 10| 我tī床裡心內ê異象是chiah-ê；我teh看，看見地ê中間有一叢樹極其高。
但以理書 4 11| Hit叢樹漸漸大koh堅固，高到抵天，地ê極頭也能看見。
但以理書 4 12| 伊ê葉茂盛，果子真chōe，hit內面有眾生ê食物；田野ê走獸tòa tī伊ê蔭影，空中ê飛鳥歇tī伊ê枝，見有血氣ê tùi伊得tio̍h食。
但以理書 4 13| 我tī眠床，tī我心內ê異象，看見有一個守望，koh是聖ê，tùi天落來。
但以理書 4 14| 大聲叫講，剉hit叢樹，砍(khám)伊ê枝，搖落伊ê葉，phah散伊ê果子，hō͘走獸離開伊ê下面，hō͘飛鳥離開伊ê枝。
但以理書 4 15| 總是tio̍h留伊ê根頭tī地裡，用鐵kap銅ê環縛伊，tī田裡新發ê草中；用天ê露水濕tâm伊，也hō͘伊kap走獸有份tī地上ê草場；
但以理書 4 16| Hō͘伊ê心變做m̄是人ê心，也用獸ê心hō͘伊，hō͘伊歷過七個時期。
但以理書 4 17| 這是chiah-ê守望ê所定tio̍h ê命，chiah-ê聖ê所出ê令；hō͘眾生知，至koânê掌管人ê國，也照家己ê意思用國賞賜人，也用至微細ê人設立做主。
但以理書 4 18| 這是我Nî-pò͘-kah-nî-sat王所看見ê夢；Pek-thê-sa-sat ah，你tio̍h解明伊，因為我國內一切智慧ê人lóng bōe能解明hō͘我知；只有你能，因為lín心內有hiah-ê聖ê上帝ê神。
但以理書 4 19| Hit時稱做Pek-thê-sa-sat ê但以理gông-ngia̍h有hiah久，心內擘腹。王對伊講，Pek-thê-sa-sat ah，m̄免為tio̍h hit-ê夢kap伊ê解明來擘腹。Pek-thê-sa-sat就應講，願hit-ê夢歸tī怨恨你ê，hit-ê解明歸tī你ê對敵。
但以理書 4 20| 你所看見ê樹，漸漸大koh堅固，高到抵天，地ê極頭也能看見；
但以理書 4 21| 伊ê葉茂盛，伊ê果子真chōe，hit內面有眾生ê食物，田野ê走獸tòa tī伊ê下面，空中ê飛鳥歇tī伊ê枝；
但以理書 4 22| 王ah，chit叢樹就是你，你漸漸大koh堅固；你ê強大漸漸進步到抵天，你ê權柄到tī地極。
但以理書 4 23| 王既然看見有一個守望koh是聖ê，tùi天落來，講，Tio̍h剉hit叢樹來毀壞伊；總是tio̍h留伊ê根頭tī地裡，用鐵kap銅ê環縛伊tī田裡新發ê草中；用天ê露水濕tâm伊，也hō͘伊kap走獸有份，歷過七個時期；
但以理書 4 24| 王ah，hit-ê解明是án-ni，koh至koânê ê命令beh到我ê王，我ê主，也是án-ni；
但以理書 4 25| 你beh受趕出離開人，kap田野ê走獸相kap khiā起，也beh hō͘你食草親像牛，hō͘天ê露水濕tâm，也beh歷過七個時期，到你知至koânê掌管人ê國，也照家己ê意思用國賞賜人。
但以理書 4 26| In既然吩咐樹ê根頭tio̍h留teh；到你知chiah-ê天teh掌權ê時，就你ê國必定koh歸tī你。
但以理書 4 27| 王ah，taⁿ求你歡喜接納我ê苦勸，用行公義來斷絕你ê罪過，用憐憫sòng-hiong人來除去你ê過失；kiám-chhái你ê平安能久長。
但以理書 4 28| Chiah-ê事lóng應驗tī Nî-pò͘-kah-nî-sat王。
但以理書 4 29| 到十二月滿，伊行遊tī巴比倫ê王宮。
但以理書 4 30| 王講，這kiám m̄是大ê巴比倫，我用我大力ê權，也為tio̍h我ê威嚴ê榮光來起ê，做本國ê宮殿mah？
但以理書 4 31| Chit-ê話iáu-kú tī王ê嘴ê時，有聲tùi天落來，講，Nî-pò͘-kah-nî-sat王ah，有話kā你講，國位已經離開你lah。
但以理書 4 32| 你beh受趕出離開人，kap田野ê走獸相kap khiā起，也beh hō͘你食草親像牛，也beh歷過七個時期，到你知至koânê掌管人ê國，也照家己ê意思用國賞賜人。
但以理書 4 33| 就hit時tāi-chì應驗tī Nî-pò͘-kah-nî-sat；伊受趕出離開人，食草親像牛，身軀hō͘天ê露水濕tâm，到伊ê毛發親像鷹鳥ê毛，伊ê指甲長親像鳥ê爪。
但以理書 4 34| Hiah-ê時日已經滿，我Nî-pò͘-kah-nî-sat kia̍h目ǹg天，我ê靈性就koh復到，我就祝謝至koânê，o-ló尊榮永活ê；因為祂ê權是永遠ê權，祂ê國到代代。
但以理書 4 35| 地上khiā起ê百姓祂看做無；tī天裡ê軍隊kap地上khiā起ê百姓中，祂lóng照家己ê意思行tāi-chì；無人能阻擋祂ê手，á是問祂講，祢做甚麼ah？
但以理書 4 36| Hit時我ê靈性koh復到，我ê威嚴榮耀koh歸tī我，做我ê國ê榮光；我ê謀士kap大臣也來朝見我；我ê國位koh堅固，大權柄koh加添tī我。
但以理書 4 37| Taⁿ我Nî-pò͘-kah-nî-sat o-ló尊敬稱呼天頂ê王；因為祂所做ê lóng真實，祂所行ê lóng公平；hiah-ê行tī驕傲ê祂會kā in降低。
但以理書 5 1| Pek-sa-sat王設大筵席，請伊ê大臣一千人；tī hit一千人ê面前lim酒。
但以理書 5 2| Pek-sa-sat起頭lim酒ê時，吩咐人將伊ê老父Nî-pò͘-kah-nî-sat tùi耶路撒冷ê殿內所搶金銀ê器具the̍h來；hō͘王kap伊ê大臣以及伊ê后妃thang用chiah-ê lim酒。
但以理書 5 3| In就將所搶耶路撒冷上帝ê厝殿內金ê器具the̍h來；王kap大臣kap后妃用伊來lim。
但以理書 5 4| In lim酒，o-ló in金、銀、銅、鐵、柴、石ê上帝。
但以理書 5 5| 當hit時有人ê手指頭á出現，寫字tī王宮ê粉壁，燈台相對ê所在；王看見寫字ê手。
但以理書 5 6| 王ê面就失色，心內擘腹，腰骨lu̍t-lûn，腳頭u相kha̍p。
但以理書 5 7| 王大聲命令召hiah-ê術士，Ka-le̍k-tí人，占卜ê lóng入來。王對巴比倫智慧ê人講，看甚麼人能讀chit-ê文字，解明hō͘我知，beh hō͘伊穿紫色ê袍，頷頸掛金鍊，tī國內職位居第三。
但以理書 5 8| Tùi hit時，王一切智慧人lóng入來；總是bōe能讀hit-ê文字，也bōe能解明hō͘王知。
但以理書 5 9| Pek-sa-sat王真擘腹，面失色，伊ê大臣也lóng gông-ngia̍h。
但以理書 5 10| 王后因為王kap伊ê大臣所講ê話就入辦筵席ê厝；王后kā伊講，願王萬歲；你ê心莫得擘腹，面莫得失色。
但以理書 5 11| Tī你ê國內有一人伊ê心內有hiah-ê聖ê上帝ê神；你ê老父在生ê日看出伊ê心內有光明、聰明、智慧，親像chiah-ê上帝ê智慧；你ê老父Nî-pò͘-kah-nî-sat王，就是王你ê老父，設立伊做博士、術士，Ka-le̍k-tí人kap占卜ê ê頭人；
但以理書 5 12| 伊有好性情，有智識聰明，能圓夢，能開拆奧妙，解釋僥疑ê事；chit人名叫但以理，王koh稱伊做Pek-thê-sa-sat。Taⁿ thang叫但以理來，伊beh kā你解明。
但以理書 5 13| 就chhōa但以理到王ê面前。王問但以理講，你是受掠ê猶大人中間ê但以理，就是我ê老父做王ê時tùi猶大掠來ê mah？
但以理書 5 14| 我聽見講你ê心內有hiah-ê上帝ê神，koh你有光明，聰明kap好ê智慧。
但以理書 5 15| Taⁿ hiah-ê智慧ê人kap術士已經帶來我ê面前，beh hō͘ in讀hiah-ê文字來解明hō͘我知；總是in bōe能解明chit-ê事。
但以理書 5 16| 我bat聽見你ê事，你gâu解明，能解釋僥疑ê事；taⁿ你若能讀chit-ê文字，解明hō͘我知，就beh hō͘你穿紫色ê袍，頷頸掛金鍊，tī國內職位居第三。
但以理書 5 17| 但以理tī王ê面前應講，你ê贈品thang歸tī你本身，你ê報賞thang歸hō͘別人；總是我beh kā王讀chit-ê文字，解明hō͘王知。
但以理書 5 18| 王ah，至koânê上帝bat將國位、大權、榮耀、威風賞賜你ê老父Nî-pò͘-kah-nî-sat。
但以理書 5 19| 因為上帝所賞賜伊ê大權，chiah-ê百姓，chiah-ê國，chiah-ê腔口ê人lóng驚惶ngia̍uh-ngia̍uh-chhoah tī伊ê面前；伊隨意hō͘人死，隨意hō͘人活；隨意kā人高升，隨意kā人降低。
但以理書 5 20| 總是伊ê心自高，伊ê性剛硬，致到行驕傲，就lut伊ê王位，搶奪伊ê榮光；
但以理書 5 21| 伊受趕出離開人，伊ê心變成親像走獸ê心，kap野驢相kap khiā起；hō͘伊食草親像牛，身軀hō͘天ê露水濕tâm；到伊知至koânê上帝掌管人ê國，照祂ê意思設立人治理伊。
但以理書 5 22| Pek-sa-sat ah，你是伊ê kiáⁿ，你雖然知這一切，你ê心無家己謙卑；
但以理書 5 23| 竟然自高，攻擊天頂ê主；in有帶祂殿內ê器具到你ê面前，也你kap你chiah-ê大臣以及你ê后妃lóng用伊來lim酒；你koh o-ló hiah-ê銀、金、銅、鐵、柴、石所做ê上帝，就是bōe看，bōe聽，bōe知ê，總是管你ê喘氣，定tio̍h你遭遇ê上帝你無榮光祂。
但以理書 5 24| Tùi án-ni，tùi祂ê面前差出hit支手寫chit-ê文字。
但以理書 5 25| 所寫ê文字就是chit-ê：　　BÍ-NÎ，BÍ-NÎ，THÊ-KHEK-LIA̍T，O͘-HOAT-JÍⁿ-SIⁿ。
但以理書 5 26| 解明就是án-ni：BÍ-NÎ；就是上帝已經算你ê國運，hō͘伊soah。
但以理書 5 27| THÊ-KHEK-LIA̍T；就是你受秤tī天秤，顯明你ê無夠額。
但以理書 5 28| PÍ-LE̍K-SU；就是你ê國分裂(pun-li̍h)，歸hō͘馬大人kap波斯人。
但以理書 5 29| Tùi án-ni，Pek-sa-sat出令，人就將紫色袍hō͘但以理穿，用金鍊掛tī伊ê頷頸，koh傳令hō͘伊tī國內職位居第三。
但以理書 5 30| Tī hit暝，Ka-le̍k-tí王Pek-sa-sat hō͘人thâi。
但以理書 5 31| 馬大人Tāi-lī-o͘得tio̍h國位，hit時六十二歲。
但以理書 6 1| Tāi-lī-o͘照伊ê意思設立一百二十個總督，hō͘ in分管全國，
但以理書 6 2| koh tī in ê頂面設立總長三人，其中但以理是一個；hō͘ hiah-ê總督將正事對in稟明，免得王虧損。
但以理書 6 3| 因為chit-ê但以理有好性情，所以贏過其餘ê總長kap總督；王就想beh設立伊治理thong國。
但以理書 6 4| Tùi án-ni，總長kap總督tī國政中chhē縫beh告但以理；總是chhē無伊ê孔縫kap過失；因為伊盡忠，lóng chhē無伊ê錯誤過失。
但以理書 6 5| Hiah-ê人就相kap講，chit-ê但以理，除去伊趁伊ê上帝ê律法以外，咱無thang chhē伊ê空隙來告伊。
但以理書 6 6| Tùi hit-tia̍p，hiah-ê總長kap總督紛紛聚集來見王，講，願Tāi-lí-o͘王萬歲。
但以理書 6 7| 國內總長、欽差、總督、謀士，kap 巡撫 lóng相kap議論ài beh設一條王ê例，來立一條嚴ê禁令，tī三十日內，除起求王以外，見若對不論甚麼上帝á是對人來求ê，tio̍h hiat伊落獅穴。
但以理書 6 8| 王ah，taⁿ求你設立hit-ê禁令，簽字tī hit-ê詔，hō͘伊bōe改換得，照馬大kap波斯ê例，bōe-thang改得。
但以理書 6 9| Tùi án-ni，Tāi-lī-o͘王簽字tī hit-ê詔kap禁令。
但以理書 6 10| 但以理知chit-ê詔已經簽字，就到伊ê厝；(伊房內ê窗開ǹg耶路撒冷) ；一日三pái跪tī伊ê上帝ê面前祈禱感謝，kap平日無各樣。
但以理書 6 11| Chiah-ê人就紛紛聚集，看見但以理tī伊ê上帝ê面前祈禱懇求。
但以理書 6 12| In就到王ê面前，提起王ê禁令講，王ah，tī三十日內除起求王以外，見若對不論甚麼上帝á是對人來求ê，tio̍h hiat伊落獅穴，你kiám m̄是簽字tī chit-ê詔mah？王應講，chit-ê事實在有，照馬大kap波斯ê例，bōe-thang 改得。
但以理書 6 13| In tī王ê面前應講，王ah，tī猶大族受掠ê ê中間，hit-ê但以理無掠你kap你所簽字ê禁令做要緊；伊竟然一日三pái祈禱。
但以理書 6 14| 王聽見chiah-ê話，盡在煩惱，留心beh救但以理，直直想救伊ê法度到日落。
但以理書 6 15| Chiah-ê人就紛紛聚集來見王，kā王講，王ah，tio̍h知馬大人kap波斯人有例，見若王所立ê禁令kap律例lóng bōe改換得。
但以理書 6 16| 王就出令，人就帶但以理來，hiat伊tī 獅穴。王對但以理講，你ê上帝，你所常常服事ê，祂beh救你。
但以理書 6 17| 人搬石頭來hē tī 穴口；王用家己ê印kap大臣ê印封密伊，hō͘但以理ê tāi-chì lóng bōe改換得。
但以理書 6 18| 王tò去宮內，thong暝禁食；無人作樂tī伊ê面前，伊也bōe睏得。
但以理書 6 19| 隔早起，王早早起來，緊緊去到獅穴。
但以理書 6 20| 將近穴邊，出哀傷ê聲叫但以理；王對但以理講，永活上帝ê奴僕，但以理ah，你ê上帝，你所常常服事ê，能救你脫離hiah-ê獅mah？
但以理書 6 21| 但以理對王講，願王萬歲。
但以理書 6 22| 我ê上帝差祂ê使者，ni̍h chiah-ê獅ê嘴，hō͘ in無傷害我；因為我tī祂ê面前無罪；王ah，我tī你ê面前也無行刻虧你ê事。
但以理書 6 23| 王為tio̍h án-ni歡喜到極，命令人取但以理出穴。Tùi án-ni，取但以理出穴；伊ê身軀lóng無受傷，因為伊óa靠伊ê上帝。
但以理書 6 24| 王就出令，人就將hiah-ê告但以理ê人，連in ê bó͘-kiáⁿ，lóng帶來，hiat落獅穴；in iáu未到穴底，獅就sah in，咬碎in ê骨頭。
但以理書 6 25| Hit時，Tāi-lī-o͘王頒詔hō͘全地hiah-ê百姓hiah-ê國，hiah-ê腔口ê人講：願lín大大享受平安。
但以理書 6 26| Taⁿ我出令，吩咐我所管轄thong國百姓tio̍h tī但以理ê上帝ê面前驚惶ngia̍uh-ngia̍uh-chhoah，因為伊是活ê上帝，長長tī-teh，伊ê國永遠無滅，伊ê權柄無窮無盡；
但以理書 6 27| 祂行拯救，tī天裡tī地裡行神跡奇事；祂有救但以理脫離獅ê嘴。
但以理書 6 28| Án-ni chit-ê但以理當Tāi-lī-o͘坐位ê時，kap波斯人Kó͘-lia̍t坐位ê時，lóng得tio̍h興通。
但以理書 7 1| 當巴比倫王Pek-sa-sat元年，但以理tī床裡有夢見，心內看見異象；伊就寫hit-ê夢，講起其中ê大意。
但以理書 7 2| 但以理講，我暝時看見異象；看ah，天裡四面ê風忽然起，吹tī大海ê頂面。
但以理書 7 3| 有四隻獸，真大隻，tùi海裡起來，款式各無相同。
但以理書 7 4| 頭一隻親像獅，有鷹鳥ê翼；我看見到伊ê翼受拔起來，koh tī地上得tio̍h扶起來hō͘伊兩支腳khiā起來親像人一樣，也hō͘伊有人ê心。
但以理書 7 5| 看ah，koh一隻獸是第二隻，親像熊，挺起伊身體ê一pêng，伊ê嘴內有三支&#33031;骨，kâm tī嘴齒中；in kā伊講，起來，吞食chōe-chōe肉。
但以理書 7 6| 後來我koh看，看ah，koh有一隻獸，款式親像豹，ka-chiah有四個翼親像鳥；chit隻獸有四個頭殼，koh有權柄hō͘伊。
但以理書 7 7| 後來我tī暝時ê異象中teh看，看ah，有第四隻ê獸，thang驚thang忍，也是不止強；有大支ê鐵齒，伊吞咬拆碎，所chhun-ê用腳踏伊；kap以前hiah-ê獸各樣；koh發十支角。
但以理書 7 8| 我teh看hiah-ê角，看ah，hit中間有另外發一支細支角；從前hiah-ê角ê中間有三支角hâm根拔起來tī細支角ê頭前；看ah，chit支角有目睭親像人ê目睭，koh有嘴teh講大話。
但以理書 7 9| 我koh看到hiah-ê座位排列，有一個tùi古早就有ê坐teh；伊ê衣服白親像雪，伊ê頭毛親像真清氣ê羊毛；伊ê寶座就是火燄，伊ê輪親像火teh to̍h。
但以理書 7 10| 有火親像溪發出流tī伊ê面前；服事伊ê有千千，跟隨tī伊ê面前ê有萬萬；審判ê事lóng便，冊lóng掀開。
但以理書 7 11| Hit時我因為hit支角所講大話ê聲就看伊；看到hit隻獸受thâi，伊ê身體受毀壞，hiat tī火裡燒。
但以理書 7 12| 論到其餘chiah-ê獸，伊ê權lóng失落，總是in ê性命iáu留teh到tī定tio̍h ê時定tio̍h ê日期。
但以理書 7 13| 我tī暝時ê異象中teh看，看ah，有一個親像人ê款坐天頂ê雲來到tī hit-ê tùi古早就有ê，in就chhōa伊到伊ê面前。
但以理書 7 14| 就賞賜伊有權柄、榮光、國位，hō͘萬百姓、萬國、萬腔口ê人lóng服事伊；伊ê權柄是永遠ê權柄，bōe會無去，伊ê國位的確無廢無。
但以理書 7 15| 我但以理心神tī我ê內面憂悶，心內ê異象hō͘我擘腹。
但以理書 7 16| 我就去chhē hiah-ê khiā tī邊á ê一個，問伊chiah-ê事ê實在。伊就對我講，也解明hiah-ê事hō͘我知。
但以理書 7 17| Hit四隻大獸是四個王，beh tùi地上興起。
但以理書 7 18| 總是至koânê聖ê百姓beh得tio̍h國位，長長掌理國權，永遠無soah。
但以理書 7 19| Hit時我ài知第四隻獸ê實在，伊kap in hiah-ê獸各樣，不止thang驚，伊ê嘴齒是鐵ê，伊ê爪是銅ê；伊吞咬拆碎，所chhun-ê用腳踏伊；
但以理書 7 20| koh ài知伊頭殼所發十支角ê實在，kap hit支另外發ê角，hō͘三支角lak落tī伊ê頭前，就是有目睭，有嘴講大話ê角，伊ê款式khah強猛伊ê同類。
但以理書 7 21| 我看見chit支角kap聖ê百姓交戰，來khah贏in；
但以理書 7 22| 直到hit-ê tùi古早就有ê來；kā至koânê聖ê百姓判斷，到聖徒得tio̍h國位ê日期到。
但以理書 7 23| 伊án-ni講，第四隻獸beh做地上ê第四國，伊kap lóng總ê國無同；koh beh吞咬全地，beh thún踏伊，拆碎伊。
但以理書 7 24| 論到hit十支角，就是tùi hit-ê國內beh興起十個王；後來另外有一個王興起，kap前hiah-ê無同，伊beh hō͘三個王降服伊。
但以理書 7 25| 伊beh講話忤逆至koânê，也beh苦楚至koânê聖ê百姓；也想beh改換節期、律法；in beh交代伊ê手，歷過一時，koh兩時，koh半時。
但以理書 7 26| 審判司beh坐位，in beh搶奪王ê權，毀壞伊，滅無伊到徹底。
但以理書 7 27| 普天下ê國位、權柄，kap列國ê威權lóng交hō͘至koânê聖ê百姓；伊ê國是永遠ê國，見若有權ê lóng beh服事順趁伊。
但以理書 7 28| Chit-ê tāi-chì到chia結局；我但以理心內想了擘腹，面也變色；總是我用chit-ê事khǹg tī心內。
但以理書 8 1| Pek-sa-sat王坐位第三年，koh有異象出現hō͘我但以理看見，就是tī我頭一pái看見ê異象ê了後。
但以理書 8 2| 我看見異象，看見ê時是tī Í-lân省Su-san ê宮殿；我看見異象是tī O͘-lâi ê河邊。
但以理書 8 3| 我kia̍h目teh看，看ah，有公ê綿羊khiā tī河ê頭前，伊有兩支角；兩支角lóng高；chit支khah高hit支；khah高ê tè尾發。
但以理書 8 4| 我看見hit隻公ê綿羊ǹg西ǹg北ǹg南來觸(tak)；無一隻獸能khiā在tī伊ê面前，也無一個能救出伊ê手；伊chhut-chāi意思行家己做大。
但以理書 8 5| 我teh想ê時，看ah，有一隻公ê山羊tùi西勢來，遍行全地，腳無踏tio̍h地；chit隻山羊tī伊兩蕊目睭ê中央有一支真顯目ê角。
但以理書 8 6| 伊去到有兩支角公ê綿羊hia，就是我所看見khiā tī河ê頭前ê，發大受氣，走去chhē伊。
但以理書 8 7| 我看見伊óa近公ê綿羊，ǹg伊發大受氣，觸hit隻綿羊，phah折伊兩支角，綿羊無力thang khiā tī伊ê面前；伊就hō͘伊倒tī地裡，thún踏伊；無一個能救綿羊出伊ê手。
但以理書 8 8| Hit隻山羊家己做真大；當伊強猛ê時，hit支大支角tú-tio̍h phah折，有發四支顯目ê角替伊，ǹg天四面ê方。
但以理書 8 9| In中間一支koh發出一支細支角，成做真大，ǹg南，ǹg東，ǹg榮耀ê地。
但以理書 8 10| 伊成做高大到天ê軍隊；將軍隊kap星辰kúi-nā-ê hiat落地裡，thún踏伊。
但以理書 8 11| Koh伊家己做高大到tī軍隊ê主宰，除去ta̍k日所獻hō͘伊ê燒祭，毀壞伊ê聖所。
但以理書 8 12| 為tio̍h罪過ê緣故有軍隊kap日日所獻ê燒祭交付伊；伊將真理hiat tī地裡，chhut-chāi意思來行，無m̄興通。
但以理書 8 13| 我聽見有一位聖ê teh講話，koh有一位聖ê對hit位teh講話ê講，chit-ê異象，就是論到日日所獻ê燒祭kap致到荒廢ê罪惡，hō͘聖所kap軍隊受thún踏，beh到甚麼時ah？
但以理書 8 14| 伊kā我講，到兩千三百暝日，聖所就beh得tio̍h清氣。
但以理書 8 15| 我但以理，我有看見chit-ê異象，ài-beh明白hit-ê意思，hit時忽然有一位親像人ê款式khiā tī我ê面前。
但以理書 8 16| 我koh聽見O͘-lâi河雙pêng岸ê中間有人ê聲叫講，Ka-pek-lia̍t ah，tio̍h hō͘ xchit人明白chit-ê異象。
但以理書 8 17| 伊就來到我khiā-teh ê所在；伊一下來，我就驚惶，仆tī地裡；伊kā我講，人子ah，你tio̍h明白；因為chit-ê異象是關係tī末期。
但以理書 8 18| 伊kap我講話ê時，我ê面仆tī地裡，睏重眠；伊就摸我，扶我起來khiā。
但以理書 8 19| 伊講，看ah，我beh hō͘你知受氣ê末期所beh有ê事；因為chit-ê是關係tī路尾所定tio̍h ê時。
但以理書 8 20| 你所看見公ê綿羊，有兩支角ê，就是馬大kap波斯兩個王。
但以理書 8 21| Hit隻長毛公ê山羊就是希臘王；伊兩蕊目睭中ê大支角就是頭一個王。
但以理書 8 22| 論到hit支phah折ê角，對伊ê底koh發出四支角；án-ni有四國beh對伊ê國興起，總是權力bōe比得伊。
但以理書 8 23| Hiah-ê國ê末期，人ê罪惡灌滿，beh有一個王興起，面貌兇惡，gâu用詭譎ê話。
但以理書 8 24| 伊ê權柄成做大，總是m̄是tùi家己ê權柄；伊beh行非常ê毀滅，也是興通，koh照家己ê意思來行；koh beh毀滅有權力ê以及聖ê百姓。
但以理書 8 25| 伊用計謀hō͘伊詭譎ê手段興通；心內家己做大；毀滅chōe-chōe人tī in無持防ê時；koh beh起來攻擊萬王ê王；總是伊beh受毀壞，m̄是用人ê手。
但以理書 8 26| 前所講ê-hng早起ê異象是真ê；總是你tio̍h封密hit-ê異象；因為是關係chōe-chōe日後ê事。
但以理書 8 27| Tùi án-ni，我但以理昏迷，破病kúi-nā日；然後起來辨理王ê事務；我因為chit-ê異象gông-ngia̍h，無人會曉得。
但以理書 9 1| 馬大族A-hap-sûi-ló͘ ê kiáⁿ Tāi-lī-o͘立做Ka-le̍k-tí國ê王元年；
但以理書 9 2| 就是伊坐位ê元年，我但以理tùi冊裡得tio̍h知hiah-ê年ê數額，就是耶和華ê話臨到先知耶利米講起耶路撒冷tú-tio̍h荒廢tio̍h滿七十年。
但以理書 9 3| 我決意ǹg主上帝ài用祈禱懇求、禁食，穿麻衫，sám火灰，來chhē伊。
但以理書 9 4| 我祈禱耶和華，我ê上帝，認罪，講，主，至大thang驚畏ê上帝ah，就是守約施恩hō͘見若疼伊，謹守伊誡命ê人ê；
但以理書 9 5| 阮有犯罪、作孽、行pháiⁿ、背叛，離開你ê誡命法度；
但以理書 9 6| 無聽你ê奴僕chiah-ê先知，就是奉你ê名對阮ê君王、貴族、列祖，kap國內一切ê百姓，講話ê。
但以理書 9 7| 主ah，公義歸tī祢，見笑歸tī阮，親像今á日；就是歸tī猶大人，kap耶路撒冷ê百姓，以及以色列眾人，或是近ê，或是遠ê，tī祢，為tio̍h in得罪祢，來趕in到ê ta̍k國。
但以理書 9 8| 主ah，見笑歸tī阮，歸tī阮ê君王、貴族、列祖，因為阮得罪祢。
但以理書 9 9| 阮雖然悖逆主，阮ê上帝，總是憐憫赦罪是在tī祂；
但以理書 9 10| 也無聽耶和華阮ê上帝ê話，來行祂託重祂ê奴僕chiah-ê先知所排列tī阮ê面前ê律法。
但以理書 9 11| 以色列全族lóng有犯tio̍h祢ê律法，行偏路無聽thàn祢ê話；因為án-ni，chit-ê咒詛，以及上帝ê奴僕摩西律法中所記ê chiù-chōa，lóng piàⁿ tī阮ê身上，因為阮有得罪祢。
但以理書 9 12| 祂bat降大災厄hō͘阮，來應驗祂前警戒阮也警戒審判阮士師ê話；因為tī普天下m̄-bat行親像所行tī耶路撒冷ê。
但以理書 9 13| 這一切ê災厄臨到阮，是照摩西律法中所記載ê；總是阮iáu無求耶和華阮ê上帝施恩，hō͘阮oa̍t頭離開阮ê罪過，明白祢ê真理。
但以理書 9 14| 所以耶和華注意hō͘ chit-ê災厄臨到阮；因為耶和華阮ê上帝tī祂所行ê事lóng是公義；阮並無聽thàn祂ê話。
但以理書 9 15| 主，阮ê上帝ah，祢bat用大權能ê手帶祢ê百姓出埃及地，hō͘你有名聲，親像今á日；阮有犯罪，阮有行pháiⁿ。
但以理書 9 16| 主ah，求祢照祢ê公義hō͘祢ê受氣kap祢ê大受氣oa̍t-tńg離開祢ê城耶路撒冷，就是祢ê聖山；因為tùi阮ê罪惡，kap阮列祖ê罪過，耶路撒冷kap祢ê百姓hō͘四圍ê人所凌辱。
但以理書 9 17| 所以阮ê上帝ah，taⁿ求祢聽祢ê奴僕ê祈禱懇求；koh因為主ê緣故，hō͘祢ê面ê光照祢拋荒ê聖所。
但以理書 9 18| 我ê上帝ah，求祢俯耳孔來聽，開祢ê目睭來看阮拋荒ê地，kap用祢ê名來稱ê城；因為阮獻阮ê祈禱tī祢ê面前，m̄是因為家己ê義，就是因為祢ê大憐憫。
但以理書 9 19| 主ah，聽，主ah，赦免，主ah，聽來行；我ê上帝為祢ê緣故莫得延chhiân，因為祢ê城，祢ê百姓，lóng是用祢ê名來稱ê。
但以理書 9 20| 我teh講teh祈禱ê時，認我ê罪kap我ê百姓以色列ê罪，為tio̍h我ê上帝ê聖山，獻我ê懇求tī我ê上帝耶和華ê面前；
但以理書 9 21| 我祈禱ê話講未完，我起頭tī異象中所看見ê人，Ka-pek-lia̍t，奉命令緊緊飛來，約略tī獻ê-hng祭ê時，來摸我。
但以理書 9 22| 伊教示我，kā我講，但以理ah，我來是beh hō͘你有智慧聰明。
但以理書 9 23| 你起頭祈禱ê時，就有命令發出，taⁿ我來kā你講；因為你大大得tio̍h寵愛；所以你tio̍h想chit-ê事，來明白chit-ê異象。
但以理書 9 24| 論到你ê百姓kap你ê聖城已經限定七十個七日期，beh遏止過失，除盡罪惡，救贖罪過，引進永遠ê義，封密異象kap讖語，koh用油抹至聖ê。
但以理書 9 25| 所以你tio̍h知tio̍h明，tùi出命重新起造耶路撒冷直到受抹油ê人君ê時，beh有七個七日期；koh六十二個七日期，當tī艱難ê時伊kap街路kap河溝lóng beh koh起造。
但以理書 9 26| 過六十二個七日期 ê了後，受抹油ê beh tú-tio̍h剪除，也lóng無所有；beh有一個人君ê百姓到來毀滅城kap聖所，伊ê結局beh親像用大水，到路尾beh有交戰；拋荒ê事已經定tio̍h。
但以理書 9 27| 一個七日期ê內面，伊beh kap chōe-chōe人立堅固ê約；七日期 ê一半伊beh hō͘祭祀kap禮物lóng soah；殘害ê借可惡ê ê翼來；koh有大受氣piàⁿ tī hit-ê行毀滅ê ê身上，到tī所定tio̍h ê末期。
但以理書 10 1| 波斯王Kó͘-lia̍t第三年，有tāi-chì顯明hō͘稱做Pek-thê-sa-sat ê但以理；chit-ê事是真實，關係大交戰，但以理通達chit-ê事，明白chit-ê異象。
但以理書 10 2| Hit時我但以理憂悶三個七日期。
但以理書 10 3| 好ê物我無食，肉kap酒無入我ê嘴，也無用油抹我ê身軀，直到滿三個七日期。
但以理書 10 4| 正月二四日，我tī Hi-tí-kiat大河邊，
但以理書 10 5| kia̍h目teh看，看ah，有一人，身軀穿幼苧布ê衫，腰hâ O͘-hoat ê好金；
但以理書 10 6| 伊ê身軀親像黃玉，面貌親像sih-nà ê款，伊ê目睭親像火把，伊ê手kap腳色緻親像磨光ê銅，伊講話ê聲親像kui陣人ê聲。
但以理書 10 7| Chit-ê異象只有我但以理一人看見；因為kap我tī-teh ê人無看見hit-ê異象；kan-ta ngia̍uh-ngia̍uh-chhoah，走去bih。
但以理書 10 8| Chhun我家己tī-teh；我看見chit-ê大異象；身體lóng無力；koh我ê súi色變pháiⁿ，到lóng無力。
但以理書 10 9| 總是我聽見伊講話ê聲；聽見伊講話ê時，我仆落地，面俯地，就睏重眠。
但以理書 10 10| 看ah，有一支手摸我，hō͘我用腳頭u kap手掌罩tī地裡，teh chhoah。
但以理書 10 11| 伊就對我講，大大得tio̍h寵愛ê人，但以理ah，你tio̍h明我kap你所講chiah-ê話；起來khiā，因為我taⁿ奉差到你chia；伊對我講chit-ê話，我就khiā-teh gī-gī-chhoah。
但以理書 10 12| 伊koh對我講，但以理ah，m̄免驚；因為對你頭一日專心ài明白，koh家己謙卑tī你上帝ê面前ê時，你ê話已經得tio̍h聽見；koh我因為你ê話chiah來。
但以理書 10 13| 但是波斯國ê人君阻擋我二十一日；看ah，有大人君ê一個，Bí-ka-le̍k，來幫贊我，我就停tī-hia，kap波斯hiah-ê王做陣。
但以理書 10 14| Taⁿ我來是beh hō͘你明你ê百姓日後所beh tú-tio̍h ê事；因為chit-ê異象iáu-kú關係chōe-chōe日。
但以理書 10 15| 伊用chiah-ê話kā我講，我就面ǹg地，靜靜無講話。
但以理書 10 16| 看ah，有一位親像人ê款摸我ê嘴唇；我就開嘴，對hit位khiā tī我ê面前ê講，我ê主ah，因為chit-ê異象我真憂悶，致到我lóng無力。
但以理書 10 17| 我ê主ê奴僕怎樣能kap我ê主講話ah？因為chit時我ê身軀lóng無力，也lóng無喘氣。
但以理書 10 18| Koh一位親像人ê款ê來摸我，hō͘我有力。
但以理書 10 19| 伊講，大得tio̍h寵愛ê人，m̄免驚；願你平安；你tio̍h勇壯，tio̍h勇壯。伊一下對我講話，我就得tio̍h有力，講，我ê主ah，請你講，因為你已經hō͘我有力。
但以理書 10 20| 伊就講，你知我為何來你chia mah？Taⁿ我beh tò去kap波斯ê人君交戰；我去了，看ah，希臘ê人君beh來。
但以理書 10 21| 總是我beh將記載tī真實ê冊ê指示你；除你ê大人君Bí-ka-le̍k以外，無一個kap我tàu出力來抵擋in。
但以理書 11 1| 當馬大王Tāi-lī-o͘元年，我khiā起來，hō͘伊堅固勇壯。
但以理書 11 2| Taⁿ我將真實ê事指示你。看ah，波斯beh koh有三個王興起；第四個beh真好額，贏過in hiah-ê；伊túi伊ê好額成做強猛ê時，就beh激動眾人攻擊希臘國。
但以理書 11 3| Beh有一個勇猛ê王起來，用大權來治理，照意思來行。
但以理書 11 4| 伊興起ê時，伊ê國beh分裂，ǹg天ê四面ê方分開；總是無歸伊ê後裔，也bōe比得伊前所掌ê權；因為伊ê國beh tú-tio̍h拔起來，歸tī chiah-ê以外ê別人。
但以理書 11 5| 南方ê王beh強猛；總是伊大臣ê中間beh有一個比伊khah強猛，得tio̍h權；伊ê權beh做真大ê權。
但以理書 11 6| 過kúi-nā年後，in beh相連合；南方ê國ê cha-bó͘-kiáⁿ beh就近北方ê王，ài立盟約；總是chit-ê cha-bó͘-kiáⁿ幫贊ê力bōe能久長；chit-ê王kap伊幫贊ê力bōe能存在；koh chit-ê cha-bó͘-kiáⁿ kap帶伊來ê，kap生伊ê，以及當時扶助伊ê，lóng beh受交付。
但以理書 11 7| 總是chit-ê cha-bó͘-kiáⁿ ê本家beh koh出一個，續接王位，伊beh帶軍隊來，進入北方ê王ê險要，攻擊來khah贏in。
但以理書 11 8| 也將in ê上帝，kap所鑄ê偶像，以及銀金ê寶器搶掠到埃及；kúi-nā年久無chhap北方ê王。
但以理書 11 9| 伊beh入南方ê王ê國，總是beh猶原tò去本所在。
但以理書 11 10| 伊hiah-ê kiáⁿ beh起交戰，招集chōe-chōe軍隊，伊beh進前親像水氾濫tùi-hia經過，就beh tò去，koh起交戰直到伊ê險要。
但以理書 11 11| 南方ê王beh大受氣，出來kap北方ê王交戰；伊beh排列大軍隊，大軍隊beh交付伊ê手。
但以理書 11 12| 已經除去大軍隊，伊ê心自高；伊雖然hō͘ kúi-nā萬人倒落去，究竟無得tio̍h khah贏。
但以理書 11 13| 北方ê王beh tò來，koh排列大軍隊，比前ê koh khah chōe；過kúi-nā年後，伊beh帶大軍隊kap chōe-chōe跟蹤來。
但以理書 11 14| Hit時beh有chōe-chōe人起來攻擊南方ê王；koh你ê百姓中強暴ê人也beh起來，ài hō͘異象得tio̍h應驗；總是in beh敗無。
但以理書 11 15| 北方ê王beh來，也beh起土堆，攻取堅固ê城；南方ê軍隊beh khiā-bōe-tiâu，伊所揀ê百姓也無力thang khiā-tiâu。
但以理書 11 16| 獨獨來攻擊伊ê，beh chhut-chāi意思來行，無人tī伊ê面前khiā-ōe-tiâu；伊beh khiā tī榮耀ê地，伊ê手行剿滅。
但以理書 11 17| 伊決意用全國ê力來，也有正直ê人kap伊來，伊beh照意思行；koh beh用婦人人ê cha-bó͘-kiáⁿ hō͘伊，beh敗壞伊；總是伊bōe成立，也無做伊ê利益。
但以理書 11 18| Hit-tia̍p了後，伊beh oa̍t-tńg面ǹg hiah-ê海嶼，chōe-chōe取伊；總是beh有一個大臣除去伊所施ê凌辱；koh hō͘ hit-ê凌辱歸伊本身。
但以理書 11 19| 後來伊beh oa̍t-tńg面ǹg家己境內ê險要；總是伊beh tio̍h-tak來跋倒；到尾無koh看見。
但以理書 11 20| Hit時beh有一人起來，續接伊ê位，hō͘一個綠色ê遍行國內榮耀ê地；總是無幾日內伊beh受滅無，m̄是tùi受氣，也m̄是tùi交戰。
但以理書 11 21| Beh有一個卑賤ê人起來，續接伊ê位，人m̄-bat用國ê榮光hō͘伊；是thàn人無持防ê時，用諂媚來得tio̍h國。
但以理書 11 22| 大隊ê兵力beh受毀滅tī伊ê面前，親像hō͘大水流去，同會盟ê人君也beh án-ni。
但以理書 11 23| 立約了後伊beh行詭詐；因為伊beh上來，用少少ê百姓成做強猛。
但以理書 11 24| 趁人無持防ê時，伊beh來到省內ê肥地，也beh行伊ê列祖，kap in ê列祖，所bē-bat行ê；beh用所搶ê，所劫ê，kap貨財分散hō͘人；koh beh設計謀攻擊chiah-ê險要ê所在，到伊ê時期。
但以理書 11 25| 伊beh出大力奮志，用大ê軍隊攻擊南方ê王；南方ê王，也beh用極大極強ê軍兵kap伊交戰；總是khiā-bōe-tiâu，因為人設計謀beh害伊；
但以理書 11 26| 食伊ê奉祿ê beh滅伊，伊ê軍兵beh四散；koh受thâi-ê真chōe。
但以理書 11 27| Chit兩個王，心存pháiⁿ意，同桌ê時講白賊；總是伊ê計謀bōe成；因為到定tio̍h ê期in ê結局會到。
但以理書 11 28| 伊beh帶chōe-chōe貨財tò去本國；伊ê心反對聖約；照伊ê意思行，tò去本國。
但以理書 11 29| 到定tio̍h ê期，伊beh倒tńg，來到南方；總是chit路尾pái無親像前pái。
但以理書 11 30| 因為Ki-thê ê船beh到攻擊伊，致到伊憂悶就tò去，痛恨聖約，照伊ê意思來行；伊beh tò來，kap棄sak聖約ê人相kap計謀。
但以理書 11 31| 伊beh起兵，in beh phah lâ-sâm聖所，就是衛所，除去日日所獻ê祭祀，khiā hit-ê殘害可惡ê物。
但以理書 11 32| 行pháiⁿ背約ê，伊beh用諂媚ê話引誘in；獨獨bat in ê上帝ê百姓beh勇敢行tāi-chì。
但以理書 11 33| 百姓中智慧ê人beh教示chōe-chōe人；總是in chōe-chōe日beh tùi刀劍、火燒，hō͘人掠，hō͘人搶，來失敗。
但以理書 11 34| In失敗ê時beh略略á得tio̍h扶助；也有chōe-chōe人beh用諂媚kap in連絡。
但以理書 11 35| 智慧ê人ê中間有ê beh失敗，來鍛鍊in，hō͘ in清氣，hō͘ in白白，直到路尾ê日；因為到定tio̍h ê期，結局就到。
但以理書 11 36| Hit-ê王beh chhut-chāi意思來行，beh自高自大pôaⁿ過一切ê上帝，koh用奇異ê話攻擊chiah-ê上帝ê上帝；伊beh興通到大受氣明白；因為所定tio̍h ê事的確成。
但以理書 11 37| 伊無beh要緊伊ê列祖ê上帝，以及婦女所欣慕ê，無論甚麼上帝伊無要緊；因為伊beh自大pôaⁿ過一切。
但以理書 11 38| 伊beh tī伊ê位敬拜衛所ê上帝；koh伊ê列祖所m̄-bat ê上帝，伊beh用金、銀、玉石、寶物來敬伊。
但以理書 11 39| 伊beh óa靠別號ê上帝來設法堅固ê衛所；凡若承認伊ê，伊beh將榮光hō͘ in，也beh hō͘ in管轄chōe-chōe人，koh beh分土地報賞in。
但以理書 11 40| 到路尾ê時，南方ê王beh觸犯伊；北方ê王beh攻擊伊親像捲螺風，用車，用馬兵，用chōe-chōe船隻；也beh進入hiah-ê國，親像氾濫ê水經過。
但以理書 11 41| Koh beh進入榮耀ê地，chōe-chōe國hō͘伊chhia倒；獨獨Í-tong、Mô͘-ap，kap A-bûn kiáⁿ孫尊貴ê人會脫離伊ê手。
但以理書 11 42| 伊beh伸手攻擊列國；埃及地也無得tio̍h脫離。
但以理書 11 43| 伊beh掌管埃及金銀ê財寶以及一切ê寶物；Lū-pí-a kap Kó͘-si̍t人lóng beh跟tè伊。
但以理書 11 44| Tùi東tùi北beh有消息到來擾亂伊；伊beh大受氣出去，一盡除滅chōe-chōe人。
但以理書 11 45| 伊beh tī海kap榮耀ê聖山ê中間搭伊宮殿ê布棚；總是伊beh到伊ê結局，也無幫贊伊ê。
但以理書 12 1| Hit時保護你ê百姓ê大人君，Bí-ka-le̍k，beh khiā起來；beh有大困苦ê時，tùi開國以來到hit時bē-bat有án-ni；hit時你ê百姓beh得tio̍h拯救，就是見若記tī冊裡ê。
但以理書 12 2| 睏tī土粉中ê，beh有chōe-chōe人koh醒，有ê得tio̍h永活，有ê受見笑厭惡到永遠。
但以理書 12 3| 智慧ê人beh發出光親像天ê光；hiah-ê hō͘ chōe-chōe人歸tī義ê，beh親像光星直到永遠。
但以理書 12 4| 但以理ah，你tio̍h隱khǹg chiah-ê話，封密chit本冊到路尾ê時；beh有chōe-chōe人走來走去，koh見識beh加添。
但以理書 12 5| 我但以理teh看，看ah，另外有兩個khiā-teh，一個tī河chit-pêng岸，也一個tī河hit-pêng岸。
但以理書 12 6| 有一個kā hit-ê khiā tī河水ê頂面，穿幼苧衫ê人講，chiah-ê奇事ê結局beh到jōa久ah？
但以理書 12 7| 我聽見hit-ê khiā tī河水ê頂面，穿幼苧衫ê人，kia̍h起伊ê chiàⁿ手tò手ǹg天，kí永活ê主來chiù-chōa，講，beh到一個時期，兩個時期，koh半時期；破壞聖ê百姓ê權力ê時，chiah-ê一切ê事lóng beh做完。
但以理書 12 8| 我聽見也無明白，就講，我ê主ah，chiah-ê事ê結局是怎樣？
但以理書 12 9| 伊講，但以理ah，你做你去；因為chiah-ê話已經隱khǹg封密，到tī路尾ê時。
但以理書 12 10| Beh有chōe-chōe人家己清氣到白白，koh受鍛鍊；總是pháiⁿ人猶原beh行pháiⁿ；一切pháiⁿ人bōe明白，獨獨智慧ê人會明白。
但以理書 12 11| Tùi除去日日所獻ê祭祀，也khiā hit-ê殘害可惡ê物ê時，beh有一千兩百九十日。
但以理書 12 12| 見若thèng候koh到一千三百三十五日ê，hit-ê人有福氣。
但以理書 12 13| 總是你tio̍h去到路尾ê時；因為你beh安歇，到路尾ê時你beh khiā tī你ê地位。
何西阿書 1 1| 當O͘-se-ngá、Iok-thán、A-hap-su、Hi-se-ka相續做猶大王，Iok-a-si ê kiáⁿ Iâ-lô-pho-àm做以色列王ê時，耶和華ê話臨到Pī-lī ê kiáⁿ何西阿。
何西阿書 1 2| 耶和華起頭對何西阿講ê話是án-ni。耶和華對何西阿講，你tio̍h去娶淫婦做bó͘，也得tio̍h tùi淫亂所生ê kiáⁿ；因為chit-ê地方大行淫亂，離開耶和華。
何西阿書 1 3| Tùi án-ni，伊就去娶Tek-la̍h-im ê cha-bó͘-kiáⁿ Ko-bia̍t；婦人人懷孕，kā伊生一個kiáⁿ。
何西阿書 1 4| 耶和華對伊講，kā伊名叫Iâ-su-lia̍t；因為koh tiap-á久，我beh辦Iâ-hō͘ ê家tī Iâ-su-lia̍t thâi人流血ê罪，也beh hō͘以色列家ê國無去。
何西阿書 1 5| 到hit日，我beh tī Iâ-su-lia̍t平洋，at折以色列ê弓。
何西阿書 1 6| 婦人人koh懷孕，生一個cha-bó͘-kiáⁿ；耶和華對何西阿講，kā伊號名Lô-lō͘-hap-má，因為我無beh koh憐憫以色列家，決斷無赦免in。
何西阿書 1 7| 總是我beh憐憫猶大家，用耶和華in ê上帝救in，m̄是用弓，用刀，用交戰，用馬，kap用馬兵來救in。
何西阿書 1 8| Lô-lō͘-hap-má斷奶了後，婦人人koh懷孕，生一個kiáⁿ。
何西阿書 1 9| 耶和華講，Tio̍h kā伊號名叫Lô-a-bí；因為lín m̄是我ê百姓，我也m̄做lín ê上帝。
何西阿書 1 10| 總是以色列ê人額beh親像海沙，bōe 量得，bōe算得；前tī甚麼所在對in講，Lín m̄是我ê百姓，將來tī-hia beh對in講，Lín是永活上帝ê kiáⁿ。
何西阿書 1 11| 猶大人kap以色列人beh相kap聚集，為家己設立一個頭人，tùi chit-ê地上去；因為Iâ-su-lia̍t ê日beh做大ê日。
何西阿書 2 1| Tio̍h 對 lín ê兄弟講，A-bí，koh 對 lín ê姊妹講，Lō͘-hap-má。
何西阿書 2 2| Tio̍h kap lín老母辯論，koh辯論；因為伊m̄是我ê bó͘，我也m̄是伊ê丈夫；kah伊除去面裡ê淫亂，kap伊胸坎ê淫行；
何西阿書 2 3| 免得我kā伊thǹg光光，hō͘伊親像tú-á出世ê日，hō͘伊親像曠野，親像乾燥ê地，hō͘伊tùi嘴乾來死。
何西阿書 2 4| 我無beh憐憫伊ê kiáⁿ，因為in是tùi淫亂生ê kiáⁿ。
何西阿書 2 5| 因為in ê老母行淫亂；懷孕ê做出見笑事；因為伊講，我beh tè我所戀愛ê人，我ê餅、水、羊毛、麻、油kap我所lim-ê，lóng是in hō͘我。
何西阿書 2 6| 看ah，因為án-ni，我beh用刺á阻塞伊ê路，作牆hō͘伊chhē無伊ê路。
何西阿書 2 7| 伊beh追jip所戀愛ê人，若是jip-bōe-tio̍h，伊beh chhē in，總是chhē-bōe-tio̍h；就講，我beh tò去chhē我ê本夫，因為我hit時ê景況比現今iáu khah好。
何西阿書 2 8| 伊m̄知伊ê五穀、酒、油，是我hō͘伊；加添伊ê銀kap金ê，也是我；伊用chiah-ê服事Pa-le̍k。
何西阿書 2 9| 所以到收割ê日，我beh將我ê五穀tùi in the̍h倒tńg；koh tī出酒ê時，beh將我ê新酒the̍h倒tńg，也beh將我hō͘伊thang遮赤theh ê羊毛kap麻，搶倒tńg。
何西阿書 2 10| Taⁿ我beh tī伊所戀愛ê人ê目睭前，露出伊ê淫行；的確無人能救伊脫離我ê手。
何西阿書 2 11| 我beh soah in hiah-ê宴樂、節筵、月ê初一、安歇日，kap lóng總ê節期。
何西阿書 2 12| 我也beh毀壞伊ê葡萄樹，kap無花果樹，就是講，這是hiah-ê戀愛我ê hō͘我ê禮數；我beh hō͘ hiah-ê變做樹林，hō͘野獸食伊。
何西阿書 2 13| 伊前日燒香服事chiah-ê Pa-le̍k，koh用耳鉤kap別號首飾家己裝飾，tè伊相戀愛ê人，來bōe記得我；因為án-ni我beh辦伊。這是耶和華講ê。
何西阿書 2 14| 看ah，我beh招呼伊，chhōa伊到曠野，用話安慰伊。
何西阿書 2 15| 我也beh tùi-hia賞賜伊葡萄園，koh賞賜伊A-kat ê山谷做ǹg望ê門；伊beh tī-hia應聲，kap少年ê日無各樣，kap tùi埃及地上來ê日相同。
何西阿書 2 16| 耶和華講，當hit日你beh叫我講，我ê丈夫ah，無koh叫我講，我ê主ah。
何西阿書 2 17| 因為我beh tùi in ê嘴除去chiah-ê Pa-le̍k ê名，無koh用chit-ê名記念伊。
何西阿書 2 18| 當hit日，我beh為tio̍h in，kap田野ê走獸，kap空中ê飛鳥，以及地上ê蟲thōa立約；我也beh tùi chit-ê地方at折弓、刀，交戰，hō͘ in安然倒teh睏。
何西阿書 2 19| 我beh聘定你永遠歸tī我，koh我beh用公義、公平、慈愛、憐憫，聘定你歸我。
何西阿書 2 20| 我也beh用誠實聘定你歸我，你就beh bat耶和華。
何西阿書 2 21| 耶和華講，hit日我beh應答，我beh應答天，天beh應答地；
何西阿書 2 22| 地beh應答五穀、酒、油，chiah-ê beh應答Iâ-su-lia̍t。
何西阿書 2 23| 我beh為家己栽種伊tī chit-ê地；平素無得tio̍h憐憫ê，我beh憐憫伊；m̄是我ê百姓ê，我beh對伊講，你是我ê百姓，伊也beh講，祢是我ê上帝。
何西阿書 3 1| 耶和華對我講，你tio̍h koh去疼婦人人，是淫婦，也是伊相好ê人所疼ê，親像耶和華疼以色列人，總是in偏ǹg別ê上帝，歡喜葡萄干餅。
何西阿書 3 2| 我就用銀十五sià-khek-le̍k，大麥一號mûi-jíⁿ，koh半號mûi-jíⁿ，買伊歸我。
何西阿書 3 3| 我對伊講，你tio̍h為我家己tòa chōe-chōe日；m̄-thang行淫，也m̄-thang tè別人；我對tī你也beh án-ni。
何西阿書 3 4| 因為以色列也beh家己tòa chōe-chōe日，無君王，無首領，無祭祀，無雕刻ê柱，無í-hut-tek，無家內ê偶像。
何西阿書 3 5| 後來以色列人beh oa̍t-tńg來chhē in ê上帝耶和華，kap in ê王大衛；日後in beh用驚畏ǹg耶和華，kap祂ê恩惠。
何西阿書 4 1| 以色列人ah，lín tio̍h聽耶和華ê話；因為耶和華kap chit所在ê人辯論；因為tī chit-ê地方無誠實，無仁慈，無人bat上帝。
何西阿書 4 2| 只有chiù-chōa、背約、thâi人、偷the̍h、姦淫、強暴，thâi人無soah。
何西阿書 4 3| 所以chit-ê地方beh悲哀，其中khiā起ê人，kap田野ê獸，空中ê鳥，lóng beh衰微；海中ê魚也beh無去。
何西阿書 4 4| 總是人m̄-thang辯論，m̄-thang相責備；因為你ê百姓親像kap祭司辯駁ê一樣。
何西阿書 4 5| 你beh tī日時跋倒，先知也beh tī暝時kap你相kap跋倒，我beh滅無你ê老母。
何西阿書 4 6| 我ê百姓因為無知來滅無；因為你棄sak智識，我也beh棄sak你，hō͘你無thang koh做祭司服事我；你既然bōe記得你ê上帝ê律法，我也beh bōe記得你ê kiáⁿ兒。
何西阿書 4 7| In加添ná-chōe，就ná得罪我；我beh hō͘伊ê榮光變做凌辱。
何西阿書 4 8| In食我ê百姓ê贖罪祭，意愛in犯罪。
何西阿書 4 9| 將來百姓怎樣，祭司也beh án-ni；我beh因為in所行ê來辦in，照in所做ê來報應in。
何西阿書 4 10| In食也bōe得tio̍h飽，行淫也無加添人；因為in放sak耶和華，m̄聽thàn祂。
何西阿書 4 11| 淫行kap酒kap新酒是奪人ê心。
何西阿書 4 12| 我ê百姓問in ê柴頭，koh in ê柺á指示in；因為in行淫ê心hō͘ in失迷；in行淫離開in ê上帝ê管轄。
何西阿書 4 13| In獻祭tī山頂，燒香tī山頭，tī橡樹、楊樹、栗樹ê下面，因為in ê蔭影ê好；所以lín ê cha-bó͘-kiáⁿ淫亂，lín ê新娘行淫。
何西阿書 4 14| Lín ê cha-bó͘-kiáⁿ淫亂，lín ê新娘行淫，我無刑罰in；因為hiah-ê ta-po͘人kap娼妓另外tòa，kap廟內ê妓女相kap獻祭；chit號無知ê百姓的確chhia倒。
何西阿書 4 15| 以色列ah，你雖然行淫，總是猶大m̄-thang犯罪；m̄-thang去Kiat-kah，也m̄-thang上到Pek-a-bûn，也m̄-thang kí永活ê耶和華來chiù-chōa。
何西阿書 4 16| 以色列硬鼻，親像硬鼻ê牛母；taⁿ耶和華beh飼in，親像飼羊tī開闊ê地。
何西阿書 4 17| Í-hoat-liân結聯偶像，chhut-chāi伊。
何西阿書 4 18| In所lim-ê已經發酸，in常常行淫，in ê官長真歡喜見笑事。
何西阿書 4 19| 風用伊ê翼捲伊；in beh為tio̍h in ê祭祀，致到見笑。
何西阿書 5 1| 祭司ah，lín tio̍h聽chit-ê；以色列家ah，lín tio̍h注意；王親ah，lín tio̍h俯耳孔；因為審判關係tī lín，因為lín做活tauh tī Bí-su-pa，做羅網張tī Tha-po̍k。
何西阿書 5 2| Chiah-ê悖逆ê人大行thâi人；我beh責罰in。
何西阿書 5 3| 我bat Í-hoat-liân，以色列也bōe隱密tī我；Í-hoat-liân ah，taⁿ你行淫，以色列bak-tio̍h lâ-sâm。
何西阿書 5 4| In所做ê阻擋in歸tī in ê上帝；因為淫亂ê心tī in內面，in也m̄-bat耶和華。
何西阿書 5 5| 以色列ê驕傲當面干證in；所以以色列kap Í-hoat-liân，beh因為in ê罪過來tio̍h-tak；猶大也beh kap in相kap tio̍h-tak。
何西阿書 5 6| In beh帶牛群羊群去chhē耶和華，總是chhē-bōe-tio̍h；因為祂已經離開in。
何西阿書 5 7| In ǹg耶和華行詭詐，偷生kiáⁿ；taⁿ到月ê初一，in kap in ê產業beh受吞滅。
何西阿書 5 8| Lín tio̍h tī Ki-pí-a pûn哨角，tī La̍h-má pûn號頭；tī Pek-a-bûn出警告ê聲，講，便雅憫ah，tī你ê後面。
何西阿書 5 9| Tī責罰ê日，Í-hoat-liân beh拋荒；我tī以色列chiah-ê支派中，hō͘ in知將來的確有ê事。
何西阿書 5 10| 猶大ê首領親像遷徙地界ê人；我beh piàⁿ我ê受氣tī in ê身上，親像piàⁿ水一樣。
何西阿書 5 11| Í-hoat-liân受暴虐，受審判壓制；因為伊甘心thàn命令。
何西阿書 5 12| 所以我對tī Í-hoat-liân，親像蛀蟲，對tī猶大親像朽壞伊ê。
何西阿書 5 13| Í-hoat-liân看見家己有病，猶大看本身有傷；Í-hoat-liân就去亞述，差人去見Iâ-lûi-pò͘王；伊bōe能醫好你，也bōe能hō͘你ê傷好。
何西阿書 5 14| 我對tī Í-hoat-liân beh親像獅，對tī猶大家親像勇ê獅；我beh拆裂chiah去；我beh咬去，無有救伊ê。
何西阿書 5 15| Taⁿ我beh去，tò去我ê所在，到in認家己ê罪，求見我ê面；in tī急難ê時，beh切切chhē求我。
何西阿書 6 1| 來ah，咱tio̍h歸óa耶和華；伊拆裂咱，也beh醫好咱；伊phah咱，也beh包咱ê傷。
何西阿書 6 2| 過兩日伊beh hō͘咱koh活；到第三日，伊beh hō͘咱起來，咱就活tī伊ê面前。
何西阿書 6 3| 咱tio̍h認識耶和華，出力進前來bat祂；祂穩當出現親像天光早ê光，祂beh臨到咱，親像雨，也親像春天ê雨，潤澤土地。
何西阿書 6 4| Í-hoat-liân ah，我beh怎樣款待你？猶大ah，我beh怎樣款待你？因為你ê善良親像早起時ê雲霧，koh親像緊緊乾ê露水。
何西阿書 6 5| 因為án-ni，我用先知thâi削in：用我嘴內ê話，thâi死in。我ê審判親像光發出。
何西阿書 6 6| 因為我ài憐憫，m̄-ài祭祀，ài人bat上帝，贏過燒祭。
何西阿書 6 7| 總是in背約親像亞當；tī-hia ǹg我行詭詐。
何西阿書 6 8| Ki-lia̍t就是行pháiⁿ-ê ê城，bak-tio̍h血跡。
何西阿書 6 9| 親像kui陣ê賊埋伏teh當人，祭司結黨；也親像án-ni，tī示劍ê路thâi人；koh實在行邪淫。
何西阿書 6 10| Tī以色列家我看見極thang厭惡ê事；tī-hia有Í-hoat-liân ê淫行，以色列bak-tio̍h lâ-sâm。
何西阿書 6 11| 猶大ah，我hō͘我受掠ê百姓tò來ê時，就beh為你備辦收割。
何西阿書 7 1| 我ài醫治以色列ê時，Í-hoat-liân ê罪過kap撒馬利亞ê罪惡就露現；因為in行tāi-chì虛假；內面有賊入來，外面有kui陣ê搶劫。
何西阿書 7 2| In心內無想講，我記得in lóng總ê pháiⁿ；taⁿ in所做ê，圍困in；是tī我面前。
何西阿書 7 3| In用行pháiⁿ hō͘君王歡喜，用白賊hō͘首領快樂。
何西阿書 7 4| In lóng是行淫ê；親像pek餅ê，起熱ê火爐，伊tùi chhiau麵到伊發酵ê時，chiah無koh挓(thà)火。
何西阿書 7 5| Tī咱ê王宴樂ê日，chiah-ê首領，因為酒ê烈來破病；伊kap侮慢ê人牽手。
何西阿書 7 6| In埋伏ê時chūn，備辦in ê心，親像火爐；in pek餅ê人，thong暝teh睏；到早起時，伊to̍h親像火iām-iām。
何西阿書 7 7| In熱親像火爐，吞滅in ê士師；in ê君王lóng倒落去；in中間無人求叫我。
何西阿書 7 8| Í-hoat-liân家己參插tī列邦；Í-hoat-liân是無過péng ê餅。
何西阿書 7 9| 外邦人已經吞食伊ê能力，伊也m̄知；頭毛已經參白，伊也m̄知。
何西阿書 7 10| 以色列ê驕傲當面干證in；雖然tú-tio̍h這一切，in猶原無歸向耶和華in ê上帝，也無chhē求伊。
何西阿書 7 11| Í-hoat-liân親像鴿á戇戇無知；in求叫埃及，去就近亞述。
何西阿書 7 12| In去ê時，我beh將我ê網拋tī in ê頂面；我beh hō͘伊墮落，親像空中ê鳥。我beh照in ê會眾所聽見ê，譴責in。
何西阿書 7 13| In有災厄ah，因為in離開我去；in beh tú-tio̍h敗壞，因為in得罪我。我beh救贖in，in iáu-kú講白賊攻擊我。
何西阿書 7 14| In無用心求我，是tī眠床喉叫；in為tio̍h五穀kap新酒來家己聚集；in lóng悖逆我。
何西阿書 7 15| 我教督in，hō͘ in ê手骨有力；in iáu-kú圖謀pháiⁿ事來攻擊我。
何西阿書 7 16| In歸ǹg，總是m̄是歸ǹg至koânê；in親像péng-lìn-tńg ê弓；in ê首領因為舌ê放縱，beh倒tī刀下；chit-ê beh tī埃及地做笑柄。
何西阿書 8 1| 你ê嘴tio̍h pûn哨角；對敵親像鷹攻擊耶和華ê厝；因為chit-ê百姓背我ê約，犯tio̍h我ê律法。
何西阿書 8 2| In beh喉叫我講，阮ê上帝ah，阮以色列bat祢。
何西阿書 8 3| 以色列放sak善良；對敵beh追jip伊。
何西阿書 8 4| In設立君王，m̄是對我設立伊；in設立首領，我也m̄知。In用in ê銀，in ê金，造偶像，致到in受剪除。
何西阿書 8 5| 撒馬利亞ah，伊有放sak你ê牛á；我大受氣in；in到tī時chiah得tio̍h無罪ah？
何西阿書 8 6| Chit-ê出tī以色列；是師傅所造ê，伊m̄是上帝；撒馬利亞ê牛á決斷beh tú-tio̍h phah碎。
何西阿書 8 7| 伊所種ê是風，所收ê是捲螺風；無成叢；所發ê無結實；就若結實，外邦人也beh食伊。
何西阿書 8 8| 以色列已經受吞滅；現在tī列國中親像人無歡喜ê器具。
何西阿書 8 9| In上去亞述，親像家己tiàm ê野驢；Í-hoat-liân買人疼伊。
何西阿書 8 10| In雖然tī列國中買人疼in，我beh聚集in；in因為君王kap首領所hē ê重擔漸漸衰微。
何西阿書 8 11| Í-hoat-liân家起祭壇致到犯罪；因為án-ni祭壇hō͘ in犯罪。
何西阿書 8 12| 我為伊寫我ê律法chiâⁿ萬條；總是伊看做kap伊lóng無干涉。
何西阿書 8 13| 論到獻hō͘我ê禮物，in獻肉家己食伊；總是耶和華無接納in；taⁿ beh記得in ê罪過，辦in ê罪惡；in beh倒tńg去埃及。
何西阿書 8 14| 因為以色列bōe記得創造in ê主，起宮廟；猶大家起堅固ê城；我beh降火tī伊ê城，燒in ê營盤。
何西阿書 9 1| 以色列ah，莫得歡喜，莫得快樂親像外邦人；因為你行邪淫離開你ê上帝；tī ta̍k-ê五穀場ài人送物。
何西阿書 9 2| 五穀場kap酒窟無beh養飼in；ǹg望新酒也空空。
何西阿書 9 3| In無thang khiā起耶和華ê地；總是Í-hoat-liân beh tò去埃及，beh tī亞述食無清氣ê食物。
何西阿書 9 4| In無thang ǹg耶和華奠酒；in ê祭物也無得tio̍h伊歡喜；beh親像tú-tio̍h死失ê家ê食物，見若食ê的確bak-tio̍h lâ-sâm；因為in ê食物thang做家己ê路用，bōe-thang入耶和華ê殿。
何西阿書 9 5| Tī大會ê日，kap耶和華ê節期，lín beh怎樣做ah？
何西阿書 9 6| 看ah，in閃避災害去；埃及人beh聚集in，Mô͘-hut人beh埋葬in；in用銀所做thang意愛ê，beh發蒺藜；in ê帳房內，beh發刺phè。
何西阿書 9 7| 刑罰ê日已經到，報應ê日已經到；以色列beh知；先知愚戇，受神感動ê顛狂，因為你ê罪過真chōe，怨恨也真大。
何西阿書 9 8| Í-hoat-liân kap咱ê上帝做守望ê；論到先知，tī伊lóng總ê路做掠鳥ê羅網，tī伊ê上帝ê厝內khǹg怨恨。
何西阿書 9 9| In深深家己敗壞，親像tī Ki-pí-a ê日；伊beh記得in ê罪過，辦in ê罪惡。
何西阿書 9 10| 我chhē-tio̍h以色列，親像葡萄tī曠野；我看見lín ê列祖，親像無花果頭季起頭熟ê果子；總是in就近Pa-le̍k-pí-jíⁿ，專心敬拜hit-ê thang見笑ê，就成做可惡ê，kap in所戀愛ê一樣。
何西阿書 9 11| 論到Í-hoat-liân，in ê榮光beh親像鳥飛去；beh無生kiáⁿ，無帶娠，無懷孕。
何西阿書 9 12| 就若飼kiáⁿ到大漢，我也beh hō͘伊死kiáⁿ，到無留一個；我離開in，in就有災厄。
何西阿書 9 13| 我看Í-hoat-liân親像Chhui-lô，栽tī肥ê地；總是Í-hoat-liân beh chhōa伊ê kiáⁿ兒出來交hō͘ thâi死人ê。
何西阿書 9 14| 耶和華ah，你tio̍h hō͘ in；beh hō͘ in甚麼？hō͘ in ka-la̍uh娠ê胎，奶乾去。
何西阿書 9 15| In一切ê pháiⁿ-tāi lóng tī Kiat-kah，我tī-hia怨恨in；因為in所行ê pháiⁿ，我beh tùi我ê家趕in出去，無koh疼惜in；in ê首領lóng是悖逆ê。
何西阿書 9 16| Í-hoat-liân受phah，in ê根頭枯焦，bōe能結果子；in就若生kiáⁿ，我beh thâi死in所生所疼ê。
何西阿書 9 17| 我ê上帝的確棄絕in，因為in m̄聽趁伊；in也的確漂流tī列國中。
何西阿書 10 1| 以色列是茂盛ê葡萄樹，伊結伊ê果子；伊ê果子結ná-chōe，就起祭壇ná-chōe；土地ná肥，就造柱像ná-súi。
何西阿書 10 2| In存兩樣ê心，taⁿ beh受定罪；耶和華beh拆in ê祭壇，毀in ê柱像。
何西阿書 10 3| 因為in taⁿ beh講，阮無王，因為阮無敬畏耶和華；王能替阮做甚麼？
何西阿書 10 4| In講白賊話，lām-sám chiù-chōa立約；所以審判發起，親像園溝 ê茵籐。
何西阿書 10 5| 撒馬利亞khiā起ê百姓beh因為Pek-a-bûn ê牛á驚惶；因為伊hiah-ê百姓beh為tio̍h伊憂悶；伊ê祭司為tio̍h伊ê榮光無去，也beh ngia̍uh-ngia̍uh-chhoah。
何西阿書 10 6| 伊beh hō͘人帶到亞述，做禮物來送hō͘ Iâ-lûi-pò͘王；Í-hoat-liân beh受凌辱，以色列beh為tio̍h家己ê計謀來見笑。
何西阿書 10 7| 論到撒馬利亞，伊ê王滅無，親像水面ê沫(phe̍h)一樣。
何西阿書 10 8| A-bûn ê山頭，以色列ê罪，beh tú-tio̍h毀滅；刺phè kap蒺藜beh發tī in hiah-ê壇頂；in beh對大山講，蓋阮，對小山講，Teh阮。
何西阿書 10 9| 以色列ah，你tùi Ki-pí-a ê日以來，就犯罪；in tī-hia khiā；免得tī Ki-pí-a攻擊不義ê人ê交戰到tī in。
何西阿書 10 10| 我有注意ê時，就beh責罰伊；in hō͘兩項罪把(pé)縛ê時，列邦beh聚集來攻擊in。
何西阿書 10 11| Í-hoat-liân是快chiūⁿ教母ê牛á，ài踏五穀ê；我用擔掛tī伊肥súi ê頷頸；我beh hō͘ Í-hoat-liân拖車；猶大beh犁田；雅各beh耙(pē)鬆田土。
何西阿書 10 12| Lín tio̍h為家己用公義掖種，照仁慈來收割；開墾拋荒ê地；因為這是chhē求耶和華ê時，thèng候祂來，用公義親像hō͘降落tī lín。
何西阿書 10 13| Lín bat種作奸惡，收成罪過；食白賊ê果子；因為óa靠家己ê所行，也óa靠你chōe-chōe ê勇士。
何西阿書 10 14| 所以tī你ê百姓中beh興起擾亂，你lóng總ê衛所beh受拆毀，是親像Sa-le̍k-bān tī交戰ê日拆毀Pek-a-pí-le̍k；hit時做老母ê kap in ê kiáⁿ，做一下受siak死。
何西阿書 10 15| Pek-te̍k-lī也beh án-ni款待lín，因為lín ê大pháiⁿ；到天光，以色列王決斷beh滅無。
何西阿書 11 1| 以色列做gín-ná ê時，我疼伊；koh召我ê kiáⁿ出埃及地。
何西阿書 11 2| Ná叫in，in ná走開，獻祭tī chiah-ê Pa-le̍k，燒香tī偶像。
何西阿書 11 3| 我教Í-hoat-liân學行，牽伊ê手；總是in m̄知我醫好in。
何西阿書 11 4| 我用慈惠ê索kap仁愛ê帶牽in；我款待in親像tùi in ê頷頸tháu開in ê擔ê，用糧草hē tī in面前。
何西阿書 11 5| 伊無koh tò去埃及地；亞述beh做伊ê王，因為伊m̄肯倒tńg。
何西阿書 11 6| 刀劍beh到伊ê城，毀壞in ê門栱；因為in ê計謀吞滅。
何西阿書 11 7| 我ê百姓決意beh 背我；雖然有人叫in歸向至koânê，總是無一個尊重祂。
何西阿書 11 8| Í-hoat-liân ah，我thái-thó會棄sak你？以色列ah，我thái-thó會將你交hō͘人？我thái-thó會hō͘你親像Ap-má？thái-thó會款待你做Sé-phian？我回心轉意，我慈愛ê心真熱。
何西阿書 11 9| 我無beh發出我猛烈ê受氣；也無koh毀滅Í-hoat-liân；因為我是上帝，m̄是世間人，是tī lín中間ê聖ê；我無beh tī受氣中臨到lín。
何西阿書 11 10| 耶和華beh親像獅teh哮；in beh tè祂來行；祂哮ê時，hiah-ê kiáⁿ就ngia̍uh-ngia̍uh-chhoah，tùi西方趕緊來。
何西阿書 11 11| In beh ngia̍uh-ngia̍uh-chhoah，親像雀鳥á，tùi埃及緊緊來；koh親像鴿á tùi亞述地到；我beh hō͘ in khiā起家己ê厝；這是耶和華講ê。
何西阿書 11 12| Í-hoat-liân用欺騙圍我，以色列家也用詭計圍纍我；猶大靠上帝掌權，ǹg聖ê有盡忠ê心。
何西阿書 12 1| Í-hoat-liân食風，koh追jip東風；日日加添白賊kap強暴；kap亞述立約，用油送到埃及。
何西阿書 12 2| 耶和華kap猶大辯論，beh照雅各所行ê責罰伊，照伊所做ê報應伊。
何西阿書 12 3| 伊tī胎裡擒tiâu伊ê兄ê腳後tiⁿ；壯年ê時kap上帝鬥力；
何西阿書 12 4| kap天使鬥力，koh得tio̍h khah贏；啼哭懇求祂；tī Pek-te̍k-lī tú-tio̍h祂，祂tī-hia kap咱講話；
何西阿書 12 5| 耶和華就是萬軍ê上帝；耶和華是祂ê名。
何西阿書 12 6| 所以你tio̍h歸向你ê上帝；執守仁愛公平；常常thèng候你ê上帝。
何西阿書 12 7| 伊是seng-lí人，手kia̍h無公道ê秤，ài用欺騙。
何西阿書 12 8| Í-hoat-liân講，我實在好額，已經得tio̍h財寶；tī我所tio̍h磨得tio̍h-ê，無thang chhē-tio̍h我有不義，來算做罪。
何西阿書 12 9| 對你出埃及地ê時，我做你ê上帝耶和華；我beh hō͘你koh khiā起tī布棚，親像tī大會ê日一樣。
何西阿書 12 10| 我bat對chiah-ê先知講，koh加添異象；我也託先知設譬喻。
何西阿書 12 11| Ki-lia̍t無罪mah？In全然是虛假ê；tī Kiat-kah獻牛á做祭；in ê祭壇親像田裡犁chōa ê成堆。
何西阿書 12 12| 早前雅各走到A-lân地，以色列因為beh得tio̍h bó͘來服事人；因為beh得tio̍h bó͘來飼羊。
何西阿書 12 13| 耶和華koh用一個先知chhōa以色列出埃及，也用一個先知保全伊。
何西阿書 12 14| Í-hoat-liân惹tio̍h大受氣；所以伊hō͘人流血ê罪，beh歸tī伊；Í-hoat-liân所行凌辱主ê事，主beh報應伊。
何西阿書 13 1| 早前Í-hoat-liân講話，人lóng ngia̍uh-ngia̍uh-chhoah；伊tī以色列中tiàm-tī高位；總是伊tī Pa-le̍k ê事犯罪，就致到死。
何西阿書 13 2| Taⁿ in ê罪過ná犯 ná-chōe，用in ê銀為家己妝佛，in照in ê奇巧來造偶像，lóng是師傅所做；in議論講，獻祭ê人tio̍h kap牛á chim嘴。
何西阿書 13 3| 因為án-ni，in beh親像早起時ê雲，也親像快快乾ê露水，親像五穀場ê冇粟hō͘狂風吹去，koh親像煙tùi窗á chhèng出去。
何西阿書 13 4| Tùi你出埃及地ê時，我做你ê上帝耶和華；我以外你m̄-thang認識別ê上帝；koh我以外無有救主。
何西阿書 13 5| Tī曠野乾燥ê地，我已經bat你。
何西阿書 13 6| In照in ê米糧得tio̍h食飽；已經食飽，in ê心就自高，tùi án-ni，bōe記得我。
何西阿書 13 7| 所以我對tī in親像獅，koh親像豹bih tī路邊。
何西阿書 13 8| 我tú-tio̍h in親像失落kiáⁿ ê熊母，拆裂in ê胸ha̍h；tī-hia我beh親像母ê獅吞食in；野獸beh拆裂in。
何西阿書 13 9| 以色列ah，你ê敗無就是因為反對我，就是反對幫贊你ê。
何西阿書 13 10| 現今你ê王tī toh-lo̍h，hō͘伊tī你chiah-ê城拯救你ah？你ê士師就是你所bat講，Kā阮設立一個王 kap首領ê，taⁿ in tī toh-lo̍h ah？
何西阿書 13 11| 我tī受氣中kā你設立王，也tī我ê大受氣廢伊。
何西阿書 13 12| Í-hoat-liân ê罪過記tiâu-teh，伊ê罪惡收khǹg-teh。
何西阿書 13 13| 婦人人生kiáⁿ ê痛疼beh到tī伊；伊是無智慧ê kiáⁿ，因為伊ê時已經到；m̄應該延chhiân tī子宮口。
何西阿書 13 14| 我beh贖回in脫離陰府ê權；我beh拯救in脫離死無；死無ah，你ê災害tī toh-lo̍h？陰府ah，你ê毀滅tī toh-lo̍h？我決斷無退悔。
何西阿書 13 15| 伊tī兄弟中，雖然結實chōe-chōe，總是beh有東風吹來，就是耶和華ê風tùi曠野起，伊ê水泉beh乾，伊ê源頭beh絕，伊beh搶the̍h所積聚一切thang歡喜ê寶器。
何西阿書 13 16| 撒馬利亞beh擔當伊ê罪；因為悖逆伊ê上帝；伊beh倒tī刀下，in ê嬰á beh hō͘人siak死，in有娠ê婦人人beh hō͘人破腹。
何西阿書 14 1| 以色列ah，你tio̍h 倒tńg來歸耶和華，你ê上帝；因為你對你ê罪來跋倒。
何西阿書 14 2| Tio̍h備辦話倒tńg來歸耶和華，對伊講，求你赦免lóng總ê罪，用恩典接納阮；阮就用嘴o-ló來替牲禮。
何西阿書 14 3| 亞述bōe能救阮；阮無koh騎馬，也無koh對阮ê手所造ê講，你是阮ê上帝，因為無父ê kiáⁿ tùi你得tio̍h憐憫。
何西阿書 14 4| 我beh醫好伊ê背叛，我beh白白疼in；因為我已經對in soah我ê受氣。
何西阿書 14 5| 我beh tī以色列親像露水；伊beh開花親像百合花；伊beh伸根親像黎巴嫩。
何西阿書 14 6| 伊ê枝beh伸長，伊ê súi beh親像橄欖樹；伊ê芳beh親像黎巴嫩。
何西阿書 14 7| Tiàm-tī伊ê蔭影ê，beh 倒tńg來；in beh親像五穀koh翻青，開花親像葡萄樹；伊ê芳beh親像黎巴嫩ê酒。
何西阿書 14 8| Í-hoat-liân beh講，我kap偶像iáu有甚麼干涉ah？我有應伊，koh看顧伊。我親像青翠ê松樹，你ê果子tùi我來得tio̍h。
何西阿書 14 9| Chī-chūi是智慧ê人，能明白chiah-ê事？是誰是通達ê人，能知chiah-ê？因為耶和華ê道路是正直，義人beh行tī hit中間，悖逆ê人beh跋倒tī hit頂面。
約珥書 1 1| 耶和華ê話臨到Pí-thó͘-jíⁿ ê kiáⁿ約珥ê。
約珥書 1 2| 老大人ah，lín tio̍h聽chit-ê，chit所在khiā起ê百姓ah，lín tio̍h俯耳孔，當lín ê日á是lín ê列祖ê日，bat有chit-ê事mah？
約珥書 1 3| Lín tio̍h將chit-ê事傳hō͘ lín ê kiáⁿ，kiáⁿ傳hō͘孫，孫傳hō͘後代。
約珥書 1 4| 草蜢食chhun-ê，第二種 ê草蜢來食伊；第二種食chhun-ê，第三種ê草蜢來食伊；第三種食chhun-ê，第四種ê草蜢來食伊。
約珥書 1 5| 酒醉ê人ah，lín tio̍h醒來啼哭；好酒ê人ah，tio̍h為tio̍h甜酒來啼哭；因為無酒thang koh到你ê嘴lah。
約珥書 1 6| 因為有一族上來我ê地，強猛koh bōe算得；伊ê齒親像獅ê齒，伊ê牙親像母ê獅ê牙；
約珥書 1 7| 伊毀壞我ê葡萄樹，剝(pak)我ê無花果樹，hō͘伊光liu-liu，來棄sak伊；伊ê枝變做白。
約珥書 1 8| 你tio̍h啼哭，親像在室女腰hâ麻布，為tio̍h少年ê時ê丈夫啼哭。
約珥書 1 9| 素祭kap奠酒，lóng無thang到耶和華ê殿；服事耶和華ê祭司lóng悲哀。
約珥書 1 10| 田拋荒，地悲哀；因為五穀毀壞，新酒乾去，油也欠缺。
約珥書 1 11| 作田人ah，lín tio̍h見笑，修理葡萄園ê ah，lín tio̍h哀叫，為tio̍h小麥kap大麥ê緣故；因為田園ê收成lóng無去。
約珥書 1 12| 葡萄樹乾去，無花果樹枯焦，石榴、棗樹、蘋果，連田野一切ê樹木，也lóng枯焦；人間ê快樂lóng消無。
約珥書 1 13| 祭司ah，lín tio̍h hâ麻布啼哭；tī祭壇服事ê ah，lín tio̍h哀叫；做我ê上帝差用ê人ah，lín tio̍h來，穿麻布過暝；因為素祭kap奠酒，lóng無thang獻tī lín ê上帝ê殿。
約珥書 1 14| Lín tio̍h設一個禁食ê聖日，召集嚴肅會，招集老大，kap國內一切khiā起ê百姓，到耶和華lín上帝ê殿，哀求耶和華。
約珥書 1 15| 慘ah，hit日，因為耶和華ê日近lah，親像毀滅beh tùi全能ê來。
約珥書 1 16| 食物kiám m̄是對咱ê目前斷絕mah？歡喜快樂kiám m̄是對咱ê上帝ê殿停止mah？
約珥書 1 17| 種子爛tī土內；粟倉荒廢；粟siāⁿ倒壞；因為五穀乾la去。
約珥書 1 18| Cheng-siⁿ 哀哮到怎樣！牛群紛亂，因為無草；羊群也困苦。
約珥書 1 19| 耶和華ah，我求叫你；因為火燒滅曠野ê草場，火燄燒盡田野ê樹木。
約珥書 1 20| 田野ê走獸ǹg你teh喘；因為溪水乾去，火也燒滅曠野ê草場。
約珥書 2 1| Lín tio̍h tī錫安pûn哨角，tī我ê聖山pûn號頭；國內khiā起ê百姓lóng tio̍h ngia̍uh-ngia̍uh-chhoah；因為耶和華ê日beh到，taⁿ近lah。
約珥書 2 2| Hit日是烏烏暗暗，密雲烏暗ê日，親像phah-phú光色緻鋪滿山頭；有一族大koh強，從來bē-bat有án-ni-ê，以後到代代也無。
約珥書 2 3| 火to̍h tī in ê頭前，火燄燒tī in ê後面；in未到ê地，親像伊甸園，in過了ê地，成做拋荒ê曠野；無一項能閃避in。
約珥書 2 4| In ê形狀親像馬，跑走親像馬兵。
約珥書 2 5| In跳tī山頂，親像車ê聲，koh親像火燄燒草ê聲，親像強猛ê百姓排tī戰陣。
約珥書 2 6| In一下來，眾百姓慘到極，面lóng變色。
約珥書 2 7| In跑走親像勇士，爬上城親像戰士，ta̍k-ê照路行，無亂隊伍；
約珥書 2 8| 大家無相oe-khoeh，ta̍k-ê行伊ê路；tú-tio̍h鎗刀，亦無閃避；
約珥書 2 9| in跳入城，pôaⁿ過牆，爬上厝頂，入窗á親像賊；
約珥書 2 10| in一下來，地振動，天搖choah，日月烏暗，星辰無光。
約珥書 2 11| 耶和華tī祂ê軍兵ê面前出聲，祂ê軍隊真大；行祂ê命令ê真強猛；因為耶和華ê日大koh thang驚，是誰當能起ah？
約珥書 2 12| 耶和華講，雖然án-ni，lín tio̍h用專心，用禁食，用啼哭，用悲哀oa̍t-tńg歸ǹg我。
約珥書 2 13| Tio̍h拆裂lín ê心，莫得拆裂lín ê衫，歸ǹg耶和華lín ê上帝；因為祂有仁慈憐憫，無快快受氣，滿滿恩惠，koh退悔祂ê災厄。
約珥書 2 14| Chī-chūi會知伊肯oa̍t倒tńg來退悔， 留福氣tī後來，就是有素祭灌奠獻hō͘ lín ê上帝耶和華？
約珥書 2 15| Lín tio̍h tī錫安pûn哨角，設一個禁食ê聖日，召集嚴肅會；
約珥書 2 16| 聚集眾百姓分別hit-ê會做聖，招集老人，聚集gín-ná kap食奶ê；hō͘新kiáⁿ婿出伊ê厝，新娘離開伊ê房。
約珥書 2 17| 服事耶和華ê祭司，tio̍h tī冷廊kap祭壇ê中間啼哭，講，耶和華ah，求祢寬恕祢ê百姓，莫得hō͘祢ê產業受凌辱，hō͘列邦管轄in；啥事hō͘列國ê人講，In ê上帝tī toh-lo̍h？
約珥書 2 18| Hit時耶和華為tio̍h祂ê地來熱心，憐憫祂ê百姓。
約珥書 2 19| 耶和華應祂ê百姓講，看ah，我beh hō͘ lín有五穀、新酒kap油，lín就滿足；我無koh hō͘ lín tī列邦中受凌辱。
約珥書 2 20| 我也beh hō͘北方ê軍隊離開lín遠遠，趕伊到炕旱拋荒ê地；伊ê前隊到東海，後隊到西海；因為伊行大tāi-chì，伊ê pháiⁿ味chhèng起，臭味發起。
約珥書 2 21| 地土ah，莫得驚，tio̍h歡喜快樂；因為耶和華行大事。
約珥書 2 22| 田野ê走獸ah，莫得驚，因為曠野ê草場發生，樹結伊ê果子，無花果樹、葡萄樹，亦lóng結實。
約珥書 2 23| 錫安ê百姓ah，lín tio̍h快樂，ūi耶和華lín ê上帝來歡喜；因為祂用前ê雨及時賞賜lín；為tio̍h lín落雨水，就是前ê雨，後ê雨，kap以前一樣。
約珥書 2 24| 五穀場beh有麥滿滿，窟中ê新酒kap油beh滿出來。
約珥書 2 25| 我差到lín中間ê大軍隊，就是第一種、第二種、第三種、第四種 ê草蜢，所食hiah-ê年冬，我lóng beh還lín。
約珥書 2 26| Lín beh食來知足；亦beh o-ló lín ê上帝耶和華ê名；因為祂為tio̍h lín行奇妙ê事，我ê百姓的確永遠無見笑。
約珥書 2 27| Lín就beh知我tī以色列ê中間，koh知我是耶和華lín ê上帝，以外無別ê；我ê百姓的確永遠無見笑。
約珥書 2 28| 了後我beh用我ê神降落hō͘凡有肉體ê；lín ê kiáⁿ cha-bó͘-kiáⁿ beh做先知講話，lín ê老人beh得tio̍h眠夢，lín ê少年人beh看見異象；
約珥書 2 29| tī hiah-ê日，我beh用我ê神降落tī奴僕女婢。
約珥書 2 30| 我beh顯明奇事tī天裡，tī地裡，血kap火；kap火薰ê柱。
約珥書 2 31| 日頭beh變烏暗，月beh變做血，tī耶和華大koh thang驚ê日未到ê事先。
約珥書 2 32| 到hit時，見有求叫耶和華ê名ê，beh得tio̍h救；因為tī錫安山kap tī耶路撒冷beh有逃脫ê人，照耶和華所講ê，tī chhun ê百姓中beh有耶和華所召ê。
約珥書 3 1| 因為tī hiah-ê日，當hit時，就是我hō͘猶大kap耶路撒冷受掠ê人倒tńg來ê時，
約珥書 3 2| 我beh聚集萬百姓，chhōa in落去Iok-sa-hoat ê山谷，tī-hia審判in；因為in將我ê百姓，就是我ê產業以色列，分散tī列國中；koh分我ê土地；
約珥書 3 3| koh將我ê百姓做khau來liam，將gín-ná換妓女；賣cha-bó͘-gín-ná，買酒lim。
約珥書 3 4| Chhui-lô ah，Se-tùn ah，腓利士四境ah，lín kap我甚麼干涉？lín beh報應我mah？Lín若報應我，我beh緊緊hō͘ lín ê報應歸tī lín ê頭殼。
約珥書 3 5| Lín既然搶the̍h我ê金、銀，koh將我所歡喜ê寶物，帶入lín ê宮殿；
約珥書 3 6| koh lín bat用猶大人kap耶路撒冷ê人，賣hō͘希臘人，beh hō͘ in離開in ê境界遠遠。
約珥書 3 7| 看ah，我beh激動in離開lín所賣in到ê所在；我beh hō͘ lín ê報應歸tī lín ê頭殼；
約珥書 3 8| 我beh將lín ê kiáⁿ cha-bó͘-kiáⁿ賣tī猶大人ê手，in beh賣in hō͘ Sī-pa人，就是遠遠ê國；這是耶和華講ê。
約珥書 3 9| Tio̍h用chit-ê宣佈tī列邦中，tio̍h備辦交戰，激動勇士，hō͘ lóng總ê戰士進前上來。
約珥書 3 10| Tio̍h用lín ê犁頭phah做刀劍，用lín ê鐮á phah做鎗；軟弱ê tio̍h講，我就是勇士。
約珥書 3 11| 四圍ê列國ah，lín tio̍h緊緊來相kap聚集；耶和華ah，hō͘你hiah-ê勇士落去hia。
約珥書 3 12| 列國ê人lóng tio̍h起來，上到Iok-sa-hoat ê山谷；因為我beh坐tī-hia審判四圍ê萬百姓。
約珥書 3 13| Lín tio̍h伸出鍥(koeh)á，因為五穀熟lah；來，踏落去；因為酒窟滿lah，酒池溢(ek)出來lah，in ê pháiⁿ真大。
約珥書 3 14| 一陣一陣ê人，tī判斷ê山谷！因為耶和華ê日近lah，tī判斷ê山谷。
約珥書 3 15| 日月烏暗，星辰無光。
約珥書 3 16| 耶和華beh tùi錫安hoah-hiàm，tùi耶路撒冷出聲；天kap地就振動；總是耶和華beh做祂ê百姓逃閃ê所在，做以色列人ê衛所。
約珥書 3 17| Lín就知我是耶和華lín ê上帝，khiā起tī錫安我ê聖山ê；hit時耶路撒冷beh成做聖，外邦人無koh對伊ê中間經過。
約珥書 3 18| 當hit日，大山beh滴甜ê酒，小山beh流奶，猶大chiah-ê溪、河，lóng有水teh流；beh有水泉tùi耶和華ê殿出來，潤澤Si̍p-têng ê山谷。
約珥書 3 19| 埃及beh拋荒，Í-tong變做拋荒ê曠野，因為in暴虐猶大人，koh流無罪ê人ê血tī in ê地。
約珥書 3 20| 總是猶大beh存到永遠，耶路撒冷beh存到代代。
約珥書 3 21| 早我bē-bat洗清in流血ê罪，taⁿ beh洗in；因為耶和華khiā起tī錫安。
阿摩司書 1 1| Thê-ko-a牧者中阿摩司ê話，chiah-ê話就是tī猶大王O͘-se-a年間，以色列王Iok-hat ê kiáⁿ Iâ-lô-pho-àm ê年間，地動以前兩年，所看見關係以色列ê事。
阿摩司書 1 2| 伊講，耶和華對錫安喉叫，對耶路撒冷出祂ê聲；牧者ê草場悲哀，Ka-bi̍t ê山頂枯焦。
阿摩司書 1 3| 耶和華án-ni講，為tio̍h大馬色犯罪到三pái，亦到四pái，我無beh免伊ê刑罰；因為伊用phah五穀ê鐵器phah Ki-lia̍t。
阿摩司書 1 4| 我beh降火tī Hap-siat ê家，燒滅Piān-hap-ta̍t ê宮殿。
阿摩司書 1 5| 我beh斬斷大馬色ê門栱，剪除A-bûn平洋khiā起ê百姓，kap Pek-i-tiân掌權柄ê；A-lân人beh受掠到Kiat-jíⁿ；這是耶和華講ê。
阿摩司書 1 6| 耶和華án-ni講，為tio̍h Ka-sat犯罪到三pái，亦到四pái，我無beh免伊ê刑罰；因為in掠kui族ê百姓交hō͘ Í-tong。
阿摩司書 1 7| 我beh降火tī Ka-sat ê城牆，燒滅伊ê宮殿。
阿摩司書 1 8| 我beh剪除A-si̍t-tu̍t khiā起ê百姓，kap A-si̍t-ki-lûn掌權柄ê；亦beh oa̍t-tńg手攻擊Í-kek-lûn；腓利士人所chhun-ê，beh lóng滅無；這是主耶和華講ê。
阿摩司書 1 9| 耶和華án-ni講，為tio̍h Chhui-lô犯罪到三pái，亦到四pái，我無beh免伊ê刑罰；因為in將kui族ê百姓交hō͘ Í-tong，亦無記念兄弟ê盟約。
阿摩司書 1 10| 我beh降火tī Chhui-lô ê城牆，燒滅伊ê宮殿。
阿摩司書 1 11| 耶和華án-ni講，為tio̍h Í-tong犯罪到三pái，亦到四pái，我無beh免伊ê刑罰；因為伊kia̍h刀追jip伊ê兄弟，lóng無憐憫；伊ê受氣猛烈，發出無soah，永遠khǹg受氣。
阿摩司書 1 12| 我beh降火tī Thê-bān，燒滅Pho-su-la̍h ê宮殿。
阿摩司書 1 13| 耶和華án-ni講，為tio̍h A-bûn族犯罪到三pái，亦到四pái，我無beh免伊ê刑罰；因為in破開Ki-lia̍t有身孕ê婦人人，beh開闊in ê境界。
阿摩司書 1 14| 我beh tī交戰hoah-hiàm ê日，捲螺風狂風ê日，起火tī La̍h-pa ê城牆，燒滅伊ê宮殿。
阿摩司書 1 15| In ê王kap伊hiah-ê首領，beh做一下hō͘人掠去；這是耶和華講ê。
阿摩司書 2 1| 耶和華án-ni講，為tio̍h Mô͘-ap犯罪到三pái，亦到四pái，我無beh免伊ê刑罰；因為伊將Í-tong王ê骨頭燒做灰。
阿摩司書 2 2| 我beh降火tī Mô͘-ap，燒滅加略ê宮殿；Mô͘-ap beh tī hōa-hōa哮hoah-hiàm pûn哨角ê中間死無。
阿摩司書 2 3| 我beh對伊ê中間剪除審判司，續thâi死in一切ê首領；這是耶和華講ê。
阿摩司書 2 4| 耶和華án-ni講，為tio̍h猶大人犯罪到三pái，亦到四pái，我無beh免伊ê刑罰；因為in棄sak耶和華ê教示，無遵守祂ê律例；in ê列祖所thàn ê虛假hō͘ in行迷路。
阿摩司書 2 5| 我beh降火tī猶大，燒滅耶路撒冷ê宮殿。
阿摩司書 2 6| 耶和華án-ni講，為tio̍h以色列人犯罪到三pái，亦到四pái，我無beh免伊ê刑罰；因為in賣義人來得tio̍h銀，賣sòng-hiong人來得tio̍h一雙鞋。
阿摩司書 2 7| Sòng-hiong人頭殼頂ê塵埃，是in所意愛，枉屈溫柔ê人ê理路；父kiáⁿ相kap親近一個少年ê婦人人，致到褻瀆我ê聖名。
阿摩司書 2 8| In tī ta̍k-ê壇邊倒tī人做準當ê衫；koh tī in ê上帝ê厝內lim受罰ê人ê酒。
阿摩司書 2 9| 我tùi in ê面前除滅A-mô͘-lī人，hiah-ê人高大親像柏香樹，勇親像橡樹；總是我頂面滅伊ê果子，下面絕斷伊ê根。
阿摩司書 2 10| 我也帶lín tùi埃及地上來，tī曠野chhōa lín四十年，hō͘ lín得tio̍h A-mô͘-lī人ê地做業。
阿摩司書 2 11| 我tùi lín ê kiáⁿ兒中間興起先知，koh tùi lín ê少年人ê中間興起Ná-sè-jíⁿ；以色列人ah，kiám m̄是án-ni mah？這是耶和華講ê。
阿摩司書 2 12| 總是lín hō͘ Ná-sè-jíⁿ lim酒，吩咐先知講，莫得講先知話。
阿摩司書 2 13| 看ah，tī lín所tiàm ê地，我beh teh lín落去；親像裝滿稻綑ê車teh重一樣。
阿摩司書 2 14| gâu走ê bōe能逃脫；勇壯ê無力尾，勇猛ê bōe能家己救性命；
阿摩司書 2 15| kia̍h弓ê bōe能khiā在；腳步緊ê bōe能家己救；騎馬ê bōe能家己救命。
阿摩司書 2 16| 到hit日，勇士中有膽力ê beh thǹg赤theh逃走；這是耶和華講ê。
阿摩司書 3 1| 以色列人ah，tio̍h聽耶和華所講攻擊lín ê話，就是攻擊我所chhōa出埃及地ê全家ê話。
阿摩司書 3 2| Tī地上萬族中，我只有bat lín；所以我beh辦lín一切ê罪過。
阿摩司書 3 3| 兩人若無相約，kiám會相kap行？
阿摩司書 3 4| 獅若無咬tio̍h物，kiám會tī樹林內哮mah？細隻勇ê獅若無所得tio̍h，kiám會tùi 穴內出聲mah？
阿摩司書 3 5| 若無張活tauh，鳥á kiám會陷落地上ê羅網mah？羅網若無所得tio̍h，kiám會tùi地上翻起來mah？
阿摩司書 3 6| 城內若pûn哨角，百姓kiám無驚惶mah？災厄若到一個城，kiám m̄是耶和華所降落ê mah？
阿摩司書 3 7| 主耶和華，若無用祂祕密ê意思指示祂ê奴僕chiah-ê先知，就lóng無所行。
阿摩司書 3 8| 獅teh哮，是誰無驚？主耶和華已經講，是誰無講先知ê話？
阿摩司書 3 9| Tio̍h tī A-si̍t-tu̍t ê宮殿，kap埃及地ê宮殿，報揚講，Lín tio̍h聚集tī撒馬利亞chiah-ê山，就看見其中ê大擾亂，kap hit內面暴虐ê事。
阿摩司書 3 10| 因為in bōe曉得行正直，就是用強暴kap搶劫ê物，積聚tī in ê宮殿內：這是耶和華講ê。
阿摩司書 3 11| 所以主耶和華án-ni講，Beh有對敵來圍困chit-ê地，hō͘你ê勢力衰微，搶你ê宮殿。
阿摩司書 3 12| 耶和華án-ni講，親像牧者tùi獅ê嘴，搶出兩支腳，á是半塊耳á，án-ni tiàm撒馬利亞ê以色列人，the tī眠床角，á是chhu繡花毯ê眠床ê，in ê得tio̍h救，亦不過是án-ni。
阿摩司書 3 13| 主耶和華，萬軍ê上帝，講，Lín tio̍h聽chit-ê話，亦tio̍h干證tī雅各家。
阿摩司書 3 14| 我辦以色列罪過ê日，也beh辦Pek-te̍k-lī ê祭壇；壇角beh受剉折，墮落地。
阿摩司書 3 15| 我beh毀伊冬天ê厝，夏天ê厝；象牙ê厝也beh毀滅，大厝亦lóng無去；這是耶和華講ê。
阿摩司書 4 1| Lín Pa-san ê牛母，tiàm-tī撒馬利亞山ê，tio̍h聽chit-ê話；lín欺負sòng-hiong人，壓制艱苦人，對in ê丈夫講，捧酒來hō͘阮lim。
阿摩司書 4 2| 主耶和華kí家己ê聖來chiù-chōa講，看ah，日子beh臨到lín，人beh用鉤掠lín去，用釣魚鉤掠lín所chhun-ê去。
阿摩司書 4 3| Lín ta̍k人beh tùi破隙直直進前去，走入Hap-bûn；這是耶和華講ê。
阿摩司書 4 4| Lín去Pek-te̍k-lī犯罪，到Kiat-kah加添lín ê罪；ta̍k早起獻lín ê祭物，每三日獻lín ê十份一；
阿摩司書 4 5| 亦獻有酵ê物做謝恩祭，將甘心祭來報揚宣傳；以色列人ah，這是lín所歡喜ê；主耶和華講伊lah。
阿摩司書 4 6| 我hō͘ lín tī ta̍k-ê城內嘴齒lóng無物thang pō͘，tī lín ê ta̍k所在欠缺米糧；lín iáu-kú無歸向我；這是耶和華講ê。
阿摩司書 4 7| Tī收割以前三月日，我禁止落雨tī lín hia；我落雨tī chit-ê城，無落雨tī hit-ê城；chit所在有雨，hit所在無雨，就枯焦。
阿摩司書 4 8| Án-ni兩三個城ê人，四界顛到一個城chhē-水，亦無thang止渴；lín iáu-kú無歸向我；這是耶和華講ê。
阿摩司書 4 9| 我用枯焦朽爛攻擊lín；lín ê園ê出產，lín ê葡萄園、無花果樹、橄欖樹，lóng hō͘剪蟲食去；lín iáu-kú無歸ǹg我；這是耶和華講ê。
阿摩司書 4 10| 我降瘟疫tī lín中間，親像tī埃及ê款；用刀thâi死lín ê少年人；lín hiah-ê馬hō͘人牽去，營內ê臭味chhèng到lín ê鼻孔；lín iáu-kú無歸ǹg我；這是耶和華講ê。
阿摩司書 4 11| 我chhia倒lín中間kúi-nā ê城，親像上帝chhia倒所多瑪蛾摩拉一樣，lín親像一塊á柴tùi火中抽出來；lín iáu-kú無歸ǹg我；這是耶和華講ê。
阿摩司書 4 12| 以色列ah，所以我beh án-ni款待你；為tio̍h我beh án-ni款待你，以色列ah，你tio̍h備辦來見你ê上帝。
阿摩司書 4 13| Hit-ê chhòng山造風，將祂ê心意指示人，hō͘早起時變做烏暗，kha踏tī地裡高ê所在ê，祂ê名就是萬軍ê上帝耶和華。
阿摩司書 5 1| 以色列家ah，tio̍h聽chit-ê話，就是我所論到lín ê哀歌。
阿摩司書 5 2| 以色列百姓跋倒，bōe koh起來；受hiat tī地裡，無人扶伊起來。
阿摩司書 5 3| 因為主耶和華án-ni講，以色列家ê城，出一千人ê，只有chhun一百；出一百ê，只有chhun十ê。
阿摩司書 5 4| 因為耶和華對以色列家講，Lín tio̍h chhē我，就得tio̍h活。
阿摩司書 5 5| 莫得chhē Pek-te̍k-lī，莫得入Kiat-kah，莫得過去別是巴；因為Kiat-kah的確hō͘人掠，Pek-te̍k-lī也beh歸tī無。
阿摩司書 5 6| Lín tio̍h chhē耶和華就得tio̍h活；驚了伊親像火發出tī約瑟ê家，燒tī Pek-te̍k-lī，無人phah熄。
阿摩司書 5 7| Lín chiah-ê hō͘公平變做茵籐，將公義hiat tī地裡ê，
阿摩司書 5 8| lín tio̍h chhē hit-ê造Báu-chhiⁿ kap Chham-chhiⁿ，hō͘死蔭變做早起時，hō͘日時變做烏暗暝；叫海水來piàⁿ tī地裡ê，祂ê名是耶和華；
阿摩司書 5 9| 祂hō͘強猛ê忽然tú-tio̍h敗無，致到衛所tú-tio̍h敗無。
阿摩司書 5 10| Chiah-ê人怨恨hit-ê tī城門責備人ê，厭惡hit-ê講正直話ê。
阿摩司書 5 11| 因為lín thún踏sòng-hiong人，勒索伊ê麥，所以lín用雕琢ê石起厝，總是bōe得tio̍h khiā tī hit內面；栽種好ê葡萄園，也無thang lim伊ê酒。
阿摩司書 5 12| 因為我知lín ê罪過怎樣ê罪，lín ê pháiⁿ怎樣ê大；lín pháiⁿ款待義人，受pò͘賂，tī城門口冤枉sòng-hiong人。
阿摩司書 5 13| 所以通達ê人看見chit號時勢，beh靜靜無講話；因為時勢真pháiⁿ。
阿摩司書 5 14| Lín tio̍h求好m̄-thang求pháiⁿ，hō͘ lín得tio̍h活；án-ni耶和華萬軍ê上帝beh kap lín tī-teh，照lín所講。
阿摩司書 5 15| Tio̍h怨恨pháiⁿ，ài好，tī城門行公義ê審判；kiám-chhái耶和華，萬軍ê上帝，beh施恩tī約瑟chhun ê百姓。
阿摩司書 5 16| 所以主萬軍ê上帝耶和華án-ni講，Tī一切開闊ê所在beh有哀哭，tī ta̍k條街路beh有人講，慘ah，慘ah！koh beh叫作田人來啼哭，叫gâu唱哀歌ê，來哀哭。
阿摩司書 5 17| Tī lóng總ê葡萄園也beh哀哭；因為我beh tùi你中間經過；這是耶和華講ê。
阿摩司書 5 18| Lín ǹg望耶和華ê日ê，有災厄ah！Lín啥事ǹg望耶和華ê日ah？hit日是暗，m̄是光。
阿摩司書 5 19| 是親像人閃避獅來走，koh tú-tio̍h熊；入厝，手óa壁，就hō͘蛇咬tio̍h。
阿摩司書 5 20| 耶和華ê日kiám m̄是暗暗無光，烏暗無光明mah？
阿摩司書 5 21| 我厭惡看輕lín ê節期，也無歡喜lín ê嚴肅會。
阿摩司書 5 22| Lín雖然獻燒祭kap lín ê素祭hō͘我，我也無歡喜；lín獻肥ê cheng-siⁿ做謝恩祭，我無beh監納。
阿摩司書 5 23| Tio̍h hō͘ lín唱歌ê聲離開我；因為lín彈琴ê調，我無beh聽。
阿摩司書 5 24| 獨獨tio̍h hō͘公平親像大水直直流，hō͘公義親像長流ê江河。
阿摩司書 5 25| 以色列家ah，lín tī曠野四十年，有用祭祀kap禮物獻hō͘我無？
阿摩司書 5 26| Lín扛lín ê王Se-khut，kap lín ê像Ki-ûn，就是lín ê上帝ê星，為tio̍h本身所造ê。
阿摩司書 5 27| 所以我beh hō͘ lín受掠到大馬色ê外面；這是耶和華講ê，伊ê名是萬軍ê上帝。
阿摩司書 6 1| Tī錫安無掛慮ê，tī撒馬利亞山掠做穩當ê，tī萬國中做第一國ê首領，就是以色列家所歸óa-ê，有災厄ah。
阿摩司書 6 2| Lín tio̍h去Kah-nî來看，tùi hia去到大城Hap-má；koh落去腓利士ê Ka-te̍k；in kiám有khah贏chiah-ê國mah？in ê境界比lín ê境界khah闊mah？
阿摩司書 6 3| lín家己掠做降災厄ê日iáu-kú遠，hō͘暴虐ê座位近óa。
阿摩司書 6 4| Lín倒tī象牙ê眠床，the tī囥(khòng)床，食羊群中ê羊á，kap tiâu內ê牛á，
阿摩司書 6 5| 彈琴彈瑟，唱拉閒(la-êng)ê歌曲，為家己做樂器，親像大衛。
阿摩司書 6 6| 用碗lim酒，用siōng好ê油家己抹；總是無為約瑟ê敗壞擔憂。
阿摩司書 6 7| 所以in beh tī受掠ê人ê中間事先受掠；the tī khòng床ê人in ê宴樂beh無去。
阿摩司書 6 8| 萬軍ê上帝耶和華講，主耶和華kí家己來chiù-chōa講，我厭賤雅各ê榮華，怨恨伊ê宮殿；因為án-ni我beh將城，kap其中所有ê，lóng交付對敵。
阿摩司書 6 9| Hit時若chhun十人tī一間厝，亦lóng beh死；
阿摩司書 6 10| 死人ê該親，就是燒伊ê身屍ê，kā伊扶起來，beh帶伊ê屍骸出厝外，就問內房ê人，講，你hia iáu有人無？伊應講，無；伊就講，M̄-thang出聲；因為咱m̄-thang講起耶和華ê名。
阿摩司書 6 11| 看ah，耶和華出命令，phah大間厝hō͘伊碎碎，phah細間厝hō͘伊裂裂開。
阿摩司書 6 12| 馬kiám會跑tī石磐頂mah？人kiám會用牛犁tī-hia mah？Lín竟然hō͘公平變做苦膽，hō͘公義ê果子變做茵籐。
阿摩司書 6 13| Lín歡喜虛假ê事，也講，阮kiám m̄是用家己ê氣力取兩支角mah？
阿摩司書 6 14| 耶和華萬軍ê上帝講，看ah，以色列家，我beh興起一國攻擊lín；in beh苦楚lín，tùi入Hap-má ê路到A-la̍h-pa ê溪。
阿摩司書 7 1| 主耶和華hō͘我看見一項；看ah，kā王割草了後，草koh發生；tú-á koh發ê時，祂hō͘草蜢出。
阿摩司書 7 2| 草蜢食完hit-ê境內青翠ê物，我就講，主耶和華ah，求祢赦免；雅各thái-thó khiā-ōe-tiâu ah？因為伊是微細。
阿摩司書 7 3| 耶和華為 chit-ê事退悔；耶和華koh講，chit-ê事無beh成。
阿摩司書 7 4| 主耶和華koh hō͘我看見一項；看ah，主耶和華叫火來責罰；火一盡燒深淵，亦beh吞食地；
阿摩司書 7 5| 我就講，主耶和華ah，求祢停止；雅各thái-thó khiā-ōe-tiâu ah？因為伊是微細。
阿摩司書 7 6| 耶和華為chit-ê事退悔；主耶和華koh講，chit-ê事也無beh成。
阿摩司書 7 7| 伊koh hō͘我看見一項；看ah，有一chōa牆是照繩線起ê；主khiā tī hit頂面，手the̍h繩線。
阿摩司書 7 8| 耶和華對我講，阿摩司ah，你看見甚麼？我講，看見繩線。主講，看ah，我beh牽繩線tī我ê百姓以色列中；我無beh koh寬恕in。
阿摩司書 7 9| 以撒ê山頭壇beh拋荒，以色列ê聖所beh荒廢；我beh起來，用刀攻擊Iâ-lô-pho-àm ê家。
阿摩司書 7 10| 當時Pek-te̍k-lī ê祭司，A-má-siā，差人到以色列王Iâ-lô-pho-àm hia講，阿摩司tī以色列族中計謀攻擊你；chit-ê地方bōe堪得伊講chiah-ê話。
阿摩司書 7 11| 因為阿摩司án-ni講，Iâ-lô-pho-àm beh hō͘刀thâi死，以色列百姓決斷beh受掠離開本所在。
阿摩司書 7 12| A-má-siā koh對阿摩司講，你chit-ê先見ah，去ah，tio̍h走去猶大地，tī-hia thàn食，tī-hia做先知。
阿摩司書 7 13| 總是m̄-thang koh tī Pek-te̍k-lī講先知話；因為tī-chia有王ê聖所，有王家ê宮殿。
阿摩司書 7 14| 阿摩司就對A-má-siā講，我本m̄是先知，亦m̄是先知ê kiáⁿ；我是飼cheng-siⁿ ê人，koh是治理桑材樹ê。
阿摩司書 7 15| 我teh顧羊群ê時，耶和華揀召我，耶和華對我講，去ah，對我ê百姓以色列宣傳。
阿摩司書 7 16| Taⁿ你tio̍h聽耶和華ê話；你講，M̄-thang宣傳來攻擊以色列，m̄-thang講話來攻擊以撒ê家。
阿摩司書 7 17| 所以耶和華án-ni講，你ê bó͘ beh tī城內做娼妓，你ê kiáⁿ cha-bó͘-kiáⁿ beh死tī刀下；你ê地，人beh用索量來分伊；你本身beh死tī污穢ê所在；以色列百姓決斷beh受掠離開本所在。
阿摩司書 8 1| 主耶和華hō͘我看見一項；我看見一筐夏天ê果子。
阿摩司書 8 2| 伊講，阿摩司ah，你看見甚麼？我講，看見一筐夏天ê果子。耶和華就對我講，我ê百姓以色列ê末期到lah；我的確無koh寬恕in。
阿摩司書 8 3| 主耶和華講，hit日宮殿ê唱歌beh變做啼哭；beh有chōe-chōe身屍tī ta̍k所在hiat-ka̍k，人lóng靜靜。
阿摩司書 8 4| Lín chiah-ê ài吞食sòng-hiong人，hō͘ chit所在ê困苦人衰敗ê，tio̍h聽chit-ê話。
阿摩司書 8 5| Lín講，月ê初一甚麼時過去，hō͘阮thang thiò五穀？安歇日甚麼時過去，hō͘阮thang賣麥，用細ê i-hoat，用重ê sià-khek-le̍k，用詭詐ê天秤來騙人；
阿摩司書 8 6| thang用銀買sòng-hiong人，用一雙鞋換窮赤(kêng-chhiah)ê人，將pháiⁿ ê麥賣hō͘人？
阿摩司書 8 7| 耶和華kí雅各ê榮華來chiù-chōa講，In lóng總ê所做，我永遠無bōe記得。
阿摩司書 8 8| Chit-ê地kiám無beh因為án-ni來搖choah，khiā起hit中間ê，kiám無beh悲哀mah？chit-ê地beh親像大河漲起來；也beh振動，退低親像埃及河。
阿摩司書 8 9| 主耶和華講，到hit日，我beh hō͘日頭tī日中晝就落去，hō͘地tī當頭白日變烏暗。
阿摩司書 8 10| 我beh hō͘ lín ê節期變做悲哀，歌曲lóng變做哀歌，beh hō͘眾人腰hâ麻布，頭殼無半支毛；koh hō͘伊悲哀親像死孤身ê kiáⁿ，到尾親像痛苦ê日一樣。
阿摩司書 8 11| 主耶和華講，看ah，日子beh到，我beh hō͘飢荒到tī chit所在，飢荒m̄是因為無餅，嘴乾m̄是為tio̍h無水，就是因為無thang聽耶和華ê話。
阿摩司書 8 12| In beh四界去，tùi chit-ê海到hit-ê海，tùi tùi北到東；走來走去，chhē求耶和華ê話，亦chhē無。
阿摩司書 8 13| 當hit日，súi ê在室女kap少年ê ta-po͘人beh因為嘴乾來暈去。
阿摩司書 8 14| Hiah-ê kí撒馬利亞ê罪來chiù-chōa，koh kí Tàn活ê上帝來chiù-chōa；koh kí別是巴ê活路來chiù-chōa-ê，in的確跋倒，永bōe koh起來。
阿摩司書 9 1| 我看見主khiā tī祭壇邊；祂講，你tio̍h phah柱斗，hō͘門碇振動；phah碎伊來傷tio̍h眾人ê頭殼；in所chhun ê人，我beh用刀thâi，無一個走能離；無一個能得tio̍h救。
阿摩司書 9 2| In雖然掘到陰間，我ê手beh tùi-hia掠in出來；雖然上到天，我beh tùi-hia掠in落來；
阿摩司書 9 3| 雖然bih tī迦密山頂，我beh chhiau-chhē，tùi-hia掠in出來；雖然閃避我ê目睭前，bih tī海底，我beh tùi-hia命令蛇，伊beh kā in；
阿摩司書 9 4| 雖然受掠tī對敵ê面前，我beh tùi-hia命令刀劍，伊beh thâi in；我beh注目看伊，是beh降災厄，m̄是beh降福氣。
阿摩司書 9 5| 因為主萬軍ê耶和華摸地，地就消溶；見若khiā起hit中間ê beh悲哀，全地beh親像大河漲起來，亦beh退低親像埃及河。
阿摩司書 9 6| Tī天頂起祂ê房間，tī地上hē穹蒼ê地基，叫海水來piàⁿ tī地裡ê，祂ê名是耶和華。
阿摩司書 9 7| 耶和華講，以色列人ah，我kiám無看lín親像Kó͘-si̍t人mah？我kiám m̄是chhōa以色列人出埃及地，腓利士人出Ka-hui-thok，A-lân人出Kiat-jíⁿ mah？
阿摩司書 9 8| 看ah，主耶和華注目看chit-ê有罪ê國，我beh tùi地上滅伊；總是無beh一盡滅雅各ê家。這是耶和華講ê。
阿摩司書 9 9| 看ah，我beh出命令tī萬國中簸以色列家，親像用簸箕簸五穀，無一粒tēng-ê ka-la̍uh地。
阿摩司書 9 10| 我ê百姓中間lóng總有罪ê人講，災厄bōe jip-tio̍h阮，亦bōe tú-tio̍h阮ê，in beh死tī刀下。
阿摩司書 9 11| 到hit日，大衛已經倒ê布棚，我beh koh kā伊khiā起來，也beh補伊ê破隙，beh起伊hiah-ê倒壞ê，來建立伊，親像早時一樣；
阿摩司書 9 12| hō͘ in得tio̍h Í-tong iáu chhun-ê做業，亦得tio̍h hiah-ê用我ê名來稱ê外邦。這是行chit-ê事ê耶和華所講ê。
阿摩司書 9 13| 耶和華講，看ah，日子beh到，犁田ê beh jip-tio̍h收割ê，踏葡萄ê beh jip-tio̍h掖種ê；大山beh滴甜酒，小山beh流奶。
阿摩司書 9 14| 我beh hō͘我ê百姓以色列受掠ê倒tńg來；in beh koh起荒廢ê城來khiā起，栽葡萄園，來lim伊ê酒，作園，來食伊ê果子。
阿摩司書 9 15| 我beh栽培in tī本土地；in無koh tú-tio̍h拔出tī我所hō͘ in ê地；這是耶和華你ê上帝講ê。
俄巴底亞書 1 1| 俄巴底亞所得tio̍h ê默示。	主耶和華論到Í-tong講：阮tùi耶和華hia聽見消息，也有使者奉差去列國，講，起來ah，咱tio̍h起來kap伊交戰。
俄巴底亞書 1 2| 看ah，我hō͘你tī列國中做微細，hō͘人大大看輕。
俄巴底亞書 1 3| Tiàm-tī石洞內，khiā起高ê所在ê ah，你ê心ê驕傲騙你，心內講，Chī-chūi能kā我降落地ah？
俄巴底亞書 1 4| 你雖然升高親像鷹鳥，作siū tī星ê中間，我beh tùi-hia kā你降落；這是耶和華講ê。
俄巴底亞書 1 5| 賊若來你hia，á是強盜暝時來，kiám m̄是偷到滿意nā-tiāⁿ？挽葡萄ê若來到你hia挽，kiám無iáu留幾粒á mah？你tú-tio̍h剪除到怎樣ah！
俄巴底亞書 1 6| 以掃怎樣受chhiau-chhē ah！伊所khǹg ê寶物怎樣受查出ah！
俄巴底亞書 1 7| kap你結約ê lóng帶你到邊界；kap你和好ê欺騙你，khah贏你；食你ê米糧ê設活tauh tī你ê下面；伊ê心lóng無智識。
俄巴底亞書 1 8| 耶和華講，到hit日我kiám無tùi Í-tong除滅智慧ê人，tùi以掃ê山除滅聰明ê人？
俄巴底亞書 1 9| Thê-bān ah，你ê勇士beh驚惶，致到tiàm以掃ê山，ta̍k人受thâi死剪除。
俄巴底亞書 1 10| 因為你暴虐你ê兄弟雅各，你beh tú-tio̍h大大見笑；你亦beh永遠受剪除。
俄巴底亞書 1 11| 當你khiā tī邊頭ê日，外人搶伊ê財物，異邦人入伊ê城門，為耶路撒冷liam-khau，hit日你親像in中間ê一個。
俄巴底亞書 1 12| 當你ê兄弟ê日，就是伊tú-tio̍h患難ê日，你m̄應該khiā-teh看；猶大人受滅ê日，你m̄應該為tio̍h án-ni來歡喜；in tú-tio̍h災難ê日，你m̄應該講大話。
俄巴底亞書 1 13| 我ê百姓tú-tio̍h災厄ê日，你m̄應該入伊ê門；in tú-tio̍h災厄ê日，你m̄應該看in teh受苦；in tú-tio̍h災厄ê日，你m̄應該摸tio̍h in ê財物。
俄巴底亞書 1 14| 你m̄應該khiā tī雙叉路，遮(cha̍h)in中間逃走ê人；in tú-tio̍h災難ê日，你m̄應該將in chhun ê人交付對敵。
俄巴底亞書 1 15| 因為耶和華辨理萬國ê日近lah；照你所行ê，也beh án-ni行tī你；你所做ê，beh歸tī你ê頭殼。
俄巴底亞書 1 16| 因為親像lín tī我ê聖山bat lim，萬國也beh親像án-ni長長lim，亦lim也吞落去，in就beh歸tī無。
俄巴底亞書 1 17| Tī錫安山beh有逃脫ê人，亦beh成做聖；雅各家beh得tio̍h伊本有ê業。
俄巴底亞書 1 18| 雅各家beh成做火，約瑟家beh成做火燄，以掃ê家beh做稻稿，火beh燒來滅伊；以掃ê家beh無留一個；因為耶和華有講伊。
俄巴底亞書 1 19| 南方ê人beh得tio̍h以掃ê山，平洋ê人beh得tio̍h腓利士，亦beh得tio̍h Í-hoat-liân ê田，kap撒馬利亞ê田；便雅憫人beh得tio̍h Ki-lia̍t。
俄巴底亞書 1 20| 以色列軍隊chiah-ê受掠ê beh得tio̍h屬迦南人ê地，直到Sat-le̍k-hoat；tiàm-tī Se-hoat-la̍h受掠ê耶路撒冷人beh得tio̍h南方ê城。
俄巴底亞書 1 21| Beh有chiah-ê拯救ê上錫安山，來審判以掃ê山；國度就歸耶和華。
約拿書 1 1| 耶和華ê話臨到A-bí-thài ê kiáⁿ約拿講，
約拿書 1 2| 你起來去尼尼微hit-ê大城，出聲警戒in；因為in ê罪惡透到我面前。
約拿書 1 3| 但是約拿起來，ài走去Tha-si，閃避耶和華；落去Iok-phàⁿ，tú-tio̍h一隻船beh去Tha-si；伊就hō͘伊船稅，搭hit隻船beh kap in去Tha-si，閃避耶和華。
約拿書 1 4| 總是耶和華hō͘海khí大風，海中風湧真透，致到船beh破。
約拿書 1 5| 水手真驚，ta̍k人哀求伊ê上帝；in用船內ê貨物hiat落海，因為beh hō͘船khah輕；獨獨約拿已經落船肚底，倒teh好睏。
約拿書 1 6| 舵工(tāi-kong)到伊hia，對伊講，你chit-ê好睏ê人ah，啥事án-ni？起來，求叫你ê上帝；kiám-chhái上帝看顧咱，hō͘咱免滅無。
約拿書 1 7| In相kap講，來ah，咱來liam-khau，看咱tú-tio̍h chit-ê災厄，是因為甚麼人ê緣故。
約拿書 1 8| Tùi án-ni，in liam-khau，就liam-tio̍h約拿。In對伊講，請你kā阮講，咱tú-tio̍h chit-ê災厄，是in-為甚麼人ê緣故；你做甚麼事業？你tùi toh-lo̍h來？你ê本所在tī toh-lo̍h？你屬甚麼族？
約拿書 1 9| 伊應講，我是希伯來人；我敬畏天頂ê上帝耶和華，創造大海kap乾地ê。
約拿書 1 10| Hiah-ê人就大驚，對伊講，你所做ê是甚麼事ah？因為hiah-ê人知伊閃避耶和華，是伊已經kā in講lah。
約拿書 1 11| In kā伊講，阮tio̍h怎樣款待你，hō͘海平定？因為海湧ná起ná大。
約拿書 1 12| 伊kā in講，Lín掠我hiat落海，海就平定；因為我知lín tú-tio̍h chit-ê大風是為tio̍h我ê緣故。
約拿書 1 13| 但是hiah-ê人盡力划槳，ài óa近山；總是bōe能；因為海湧ná起ná大。
約拿書 1 14| Tùi án-ni，in求叫耶和華講，耶和華ah，阮切切求你，莫得因為chit人ê性命，hō͘阮死無；莫得用無罪ê血歸tī阮；因為耶和華你是照家己ê意思來行。
約拿書 1 15| In就掠約拿hiat落海；海ê大湧就平定。
約拿書 1 16| Hiah-ê人就大大敬畏耶和華，獻祭hō͘耶和華，koh下願。
約拿書 1 17| 耶和華備辦大魚吞約拿；約拿tī魚腹肚內三日三暝。
約拿書 2 1| 約拿tī魚ê腹肚內祈禱伊ê上帝耶和華，講：
約拿書 2 2| 我tú-tio̍h患難求叫耶和華；	祂就聽我；	我tùi陰府ê腹內喉叫；	祢就聽我ê聲。
約拿書 2 3| 因為你bat hiat我落深淵，就是tī海底；	大水圍我；	狂波大湧lóng蓋密我。
約拿書 2 4| 我就講，我受趕逐，離開祢ê目前；	總是我iáu teh ǹg祢ê聖殿。
約拿書 2 5| chiah-ê水圍我險險無性命；	深淵圍困我；	海草包我ê頭殼。
約拿書 2 6| 我落到山底：	地ê門栱永永kā我關teh；	耶和華，我ê上帝ah，總是祢有救我ê性命脫離死無。
約拿書 2 7| 我ê心神暈去ê時，我就siàu念耶和華；	我ê祈禱到祢ê面前，入祢ê聖殿。
約拿書 2 8| 見若對重虛假ê人，	棄sak in慈愛ê主。
約拿書 2 9| 總是我beh用感恩ê聲獻祭hō͘祢，	謝我所hē ê願：	拯救出tī耶和華。
約拿書 2 10| 耶和華命令hit尾魚，伊就吐出約拿tī乾地。
約拿書 3 1| 耶和華ê話第二pái臨到約拿講，你起來，去尼尼微hit-ê大城；
約拿書 3 2| 我所命令你傳ê，你傳hō͘伊。
約拿書 3 3| 約拿就照耶和華ê話起來，去尼尼微；尼尼微是極大ê城，tio̍h行三日chiah會thàng。
約拿書 3 4| 約拿入城起身行一日ê路，傳講，Koh四十日，尼尼微beh倒壞。
約拿書 3 5| 尼尼微人信上帝，就宣佈禁食，tùi大到細，lóng穿麻衫。
約拿書 3 6| Chit-ê消息傳到hō͘尼尼微王聽見；伊就對伊ê座位起來，thǹg伊ê禮服，穿麻，坐tī火灰。
約拿書 3 7| Koh出告示，照王kap貴族ê命令傳hō͘尼尼微thong城講，人kap cheng-siⁿ牛群羊群，lóng m̄-thang食，m̄-thang lim水，連試看也m̄-thang。
約拿書 3 8| 人kap cheng-siⁿ lóng tio̍h穿麻，大聲求叫上帝，ta̍k人也tio̍h離開伊ê pháiⁿ路，kap伊ê手所做ê強暴。
約拿書 3 9| Kiám-chhái上帝回心轉意，挽回伊ê大受氣，hō͘咱無滅無也敢。
約拿書 3 10| Tùi án-ni，上帝看in ê行做，有離開in ê pháiⁿ路；上帝就退悔祂所講beh降hō͘ in ê災厄，亦無降落。
約拿書 4 1| 總是chit-ê事約拿真無歡喜，大大受氣；
約拿書 4 2| 就祈禱耶和華講，耶和華ah，taⁿ求祢，我tī本國ê時，kiám m̄是án-ni講？所以我趕緊走去Tha-si，因為我知祢是有恩典ê上帝，充滿憐憫，無快受氣，有豐盛ê慈愛，koh退悔所講beh降落ê災厄。
約拿書 4 3| 耶和華ah，taⁿ求祢取我ê性命；因為我死比活khah好。
約拿書 4 4| 耶和華講，你án-ni受氣合理mah？
約拿書 4 5| Tùi án-ni，約拿出城，坐tī城ê東勢，tī-hia為家己搭寮á，坐tī蔭影下，ài-beh看hit-ê城到底怎樣。
約拿書 4 6| 耶和華上帝備辦一叢箄麻，hō͘伊發生khah高約拿，做蔭影遮伊ê頭殼，hō͘伊免艱苦；約拿因為chit叢箄麻，大大歡喜。
約拿書 4 7| 總是隔日，天phú光，上帝備辦一尾蟲，食chit叢箄麻，致到枯焦。
約拿書 4 8| 日出ê時，上帝備辦炎熱ê東風，koh日曝約拿ê頭殼，hō͘伊暈去；伊就為家己求死，講，我死比活khah好。
約拿書 4 9| 上帝對約拿講，你因為chit叢箄麻受氣合理mah？應講，我受氣到死亦合理。
約拿書 4 10| 耶和華講，Chit叢箄麻，你無為伊tio̍h磨，你無hō͘伊大叢，一暝發生，一暝死去，你iáu-kú疼惜；
約拿書 4 11| 何況我，我kiám m̄-tio̍h疼惜尼尼微，chit-ê大城mah？其中bōe能分別左右手ê，m̄-nā十二萬，koh有chōe-chōe cheng-siⁿ？
彌迦書 1 1| 耶和華ê話臨到Mô͘-lī-sa人彌迦，就是tī猶大王Iok-thán、A-hap-su、Hi-se-ka ê時，所看見論到撒馬利亞kap耶路撒冷ê事。
彌迦書 1 2| Chiah-ê百姓ah，lín lóng tio̍h聽；地kap其中所有ê，亦tio̍h俯耳孔；主耶和華，就是tùi祂ê聖殿出來ê主，beh干證lín ê m̄-tio̍h。
彌迦書 1 3| 看ah，耶和華tùi祂ê所在出來，祂beh降臨，踏tī地高ê所在。
彌迦書 1 4| 眾山tī祂ê下面消溶；眾山谷離開，親像la̍h óa近火，親像水流落山坪。
彌迦書 1 5| 這lóng是因為雅各ê罪過，以色列家ê罪惡；雅各ê罪過是甚麼？kiám m̄是撒馬利亞mah？猶大ê山頭壇是甚麼？kiám m̄是耶路撒冷mah？
彌迦書 1 6| 所以我beh hō͘撒馬利亞變做田裡ê土堆，koh做種葡萄ê所在；亦beh將伊ê石頭piàⁿ落山谷中，來露出伊ê地基。
彌迦書 1 7| 伊一切雕刻ê偶像beh受phah碎，伊所得tio̍h人送ê財物，beh hō͘火燒去，所有ê佛，我beh hō͘伊荒廢；因為伊用娼妓ê工錢來積聚，後來beh歸tī娼妓做工錢。
彌迦書 1 8| 因為án-ni，我beh大聲啼哭，赤身露體來行；koh beh喉叫親像山狗，哀傷親像鴕鳥。
彌迦書 1 9| 因為伊ê傷bōe醫得；chit-ê事已經近猶大ê所在，到我ê百姓ê城門，就是耶路撒冷。
彌迦書 1 10| 莫得報告tī Ka-te̍k，lóng莫得啼哭；我tī Pek-a-hut-la̍h kō tī塵埃ê中間。
彌迦書 1 11| Sa-húi khiā起ê百姓ah，lín tio̍h thǹg-theh見笑過去；Sat-lâm khiā起ê百姓無出來；Pek-í-siat人啼哭，hō͘ lín無所在thang歇腳。
彌迦書 1 12| Má-lu̍t khiā起ê百姓苦心欣慕福氣，因為災厄tùi耶和華hia到耶路撒冷ê城門。
彌迦書 1 13| 拉結khiā起ê百姓ah，tio̍h用車套gâu走ê馬；伊做錫安ê百姓犯罪ê起頭；以色列ê罪過，tī你hia發現。
彌迦書 1 14| 所以你tio̍h用禮物kā Mô͘-lī-siat-ka-te̍k送行；A-kek-sek chiah-ê家，beh用詭計款待以色列chiah-ê王。
彌迦書 1 15| Má-lī-sa khiā起ê百姓ah，我beh hō͘承受你ê業ê，到你hia；以色列ê榮光beh到A-tō͘-lân。
彌迦書 1 16| 你tio̍h為你所歡喜ê kiáⁿ，剃你ê頭毛，hō͘伊光khō-khō，無chhun半支，親像臭頭ê鷹鳥；因為in lóng受掠離開你。
彌迦書 2 1| Tī眠床圖謀罪過，造作奸惡ê，到天光，因為手有力，就去行伊，chit號人有災厄ah。
彌迦書 2 2| In貪人ê田園，就搶伊；貪人ê厝宅，就佔伊，in壓制人kap伊ê家，就是人kap伊ê產業。
彌迦書 2 3| 所以耶和華án-ni講，看ah，我圖謀降災厄tī chit-ê族，lín bōe能hō͘伊脫離lín ê頷頸；lín也bōe能頭殼kia̍h高高來行，因為chit-ê時勢真pháiⁿ。
彌迦書 2 4| 到hit日，人beh用俗語批評lín，koh beh用哀慘ê哀歌來哀傷講，阮lóng衰敗；伊變換我ê百姓ê份額；伊移徙伊離開我到怎樣ah！伊將阮ê田地分hō͘悖逆ê人。
彌迦書 2 5| 所以tī耶和華ê大會中，你的確無人thang liam-khau牽繩線。
彌迦書 2 6| In宣傳講，Lín m̄-thang宣傳；in無beh宣傳chiah-ê事；凌辱無beh soah。
彌迦書 2 7| Lín得tio̍h稱做雅各ê家ah，耶和華ê神kiám是狹toe̍h mah？chiah-ê事kiám是伊所做mah？我ê話kiám無利益行正直ê人mah？
彌迦書 2 8| 總是近日我ê百姓起來親像對敵；tùi hiah-ê安然經過，m̄-ài交戰ê人，搶伊ê外衫kap內衫。
彌迦書 2 9| 我ê百姓ê婦人人，lín趕in出in安樂ê家，koh將我ê榮光，tùi in ê細kiáⁿ永遠搶去。
彌迦書 2 10| 起來ah，去ah，chia m̄是lín安歇ê所在；因為地已經hō͘污穢所敗壞，伊ê敗壞是傷重。
彌迦書 2 11| 若有人講荒唐kap白賊話，講，我beh對lín宣傳薄酒kap厚酒，就chit人beh做chiah-ê百姓ê先知。
彌迦書 2 12| 雅各ah，我的確beh聚集lín；我的確beh招集以色列chhun ê人；我beh安置in tī一所在，親像Pho-su-la̍h ê羊，koh親像草場中ê羊群；因為人額chōe，beh大大喧嘩。
彌迦書 2 13| 攻破ê tī in ê頭前上去；in攻破直直經過到城門；koh tùi-hia出來；in ê王做頭行，耶和華chhōa in去。
彌迦書 3 1| 我講，雅各chiah-ê首領，以色列家chiah-ê官長ah，lín tio̍h聽；lín kiám m̄-tio̍h知影公平mah？
彌迦書 3 2| Lín怨恨好ài pháiⁿ；剝人ê皮，tùi in ê骨剔(thek)肉。
彌迦書 3 3| 亦食我ê百姓ê肉，剝in ê皮，at折in ê骨頭，切kui塊，親像beh落鍋，koh親像鼎內ê肉。
彌迦書 3 4| Hit時in beh求叫耶和華，但是祂無beh應in；hit時祂beh照in所行ê pháiⁿ-tāi，對in掩面。
彌迦書 3 5| 耶和華論到hiah-ê hō͘我ê百姓行錯路ê先知án-ni講，in ê嘴齒若有物thang pō͘，就叫講，平安ah；人若無用物塞(that)in ê嘴，in就備辦交戰攻擊伊。
彌迦書 3 6| 所以lín beh tú-tio̍h暗暝，致到bōe看見異象；koh beh tú-tio̍h烏暗，致到bōe占卜；hiah-ê先知beh tú-tio̍h親像日落，亦tú-tio̍h日時變烏暗。
彌迦書 3 7| Hit時先見ê見笑，占卜ê漏氣；lóng beh掩in ê嘴唇；因為上帝無聽in。
彌迦書 3 8| 若是我，我tùi耶和華ê神有氣力，有公平，有才能滿滿，thang對雅各講明伊ê過失，對以色列指出伊ê罪惡。
彌迦書 3 9| 雅各ê首領，以色列家 ê官長，怨恨公平，枉屈正直ê ah，lín tio̍h聽。
彌迦書 3 10| In用血建立錫安，用罪惡起造耶路撒冷。
彌迦書 3 11| In ê首領為tio̍h pò͘賂來審判，in ê祭司為tio̍h工錢來教示，in ê先知為tio̍h銀來占卜；in iáu-kú óa靠耶和華，講，耶和華kiám無tī咱中間mah？災厄無臨到咱。
彌迦書 3 12| 所以因為lín ê緣故，錫安beh hō͘人犁，親像田園，耶路撒冷beh變做土堆，chit-ê殿ê山beh親像樹林高ê所在。
彌迦書 4 1| 到hiah-ê日ê了後，耶和華殿ê山beh建立tī chiah-ê山ê頂面，pôaⁿ過lóng總ê山嶺；萬國ê百姓lóng beh來歸伊。
彌迦書 4 2| 有chōe-chōe國beh去，講，來ah，咱上耶和華ê山，到雅各ê上帝ê殿；祂beh用祂ê道路教示咱，咱也beh行祂ê路；因為律法beh tùi錫安出，耶和華ê話beh tùi耶路撒冷傳報。
彌迦書 4 3| 祂beh tī chōe-chōe國ê百姓中行審判，為tio̍h chōe-chōe遠遠強猛ê國來解決；in beh將in ê刀phah做犁頭，將in ê鎗phah做鐮á；chit國無kia̍h刀攻擊hit國，in也無koh學習交戰。
彌迦書 4 4| 人人lóng beh坐tī伊家己ê葡萄樹腳，kap家己ê無花果樹腳，無人hō͘伊驚；因為這是萬軍ê耶和華親嘴講ê。
彌迦書 4 5| 萬百姓ta̍k-ê奉伊ê上帝ê名來行；總是阮beh奉阮ê上帝耶和華ê名來行，直到永遠。
彌迦書 4 6| 耶和華講，到hit日，我beh聚集跛腳ê，招集受趕出ê，kap我所bat hō͘伊受苦ê。
彌迦書 4 7| 我beh hō͘跛腳ê做所chhun ê百姓，hō͘受趕到遠遠ê做強ê國；耶和華beh tī錫安山做王治理in，tùi taⁿ到永遠。
彌迦書 4 8| 論到你做kui群羊ê守更樓，做錫安城ê山ah，國權beh歸tī你，koh早時ê國權，耶路撒冷城ê國位lóng beh歸tī你。
彌迦書 4 9| Taⁿ你啥事大聲啼哭ah？痛苦擒tio̍h你，親像beh生kiáⁿ ê婦人人，是因為lín中間無王mah？lín ê謀士死無mah？
彌迦書 4 10| 錫安ê cha-bó͘-kiáⁿ ah，你tio̍h痛疼艱苦，親像生kiáⁿ ê婦人人，因為你beh出城khiā起tī田裡，beh到巴比倫，tī-hia得tio̍h救，耶和華beh tī-hia贖回你，脫離你ê對敵ê手。
彌迦書 4 11| Taⁿ chōe-chōe國ê百姓聚集攻擊你，講，願錫安受bak lâ-sâm，hō͘阮親目看見。
彌迦書 4 12| 總是in m̄知耶和華ê意思，也無明白伊ê計畫；伊聚集in，親像稻把聚集tī五穀場。
彌迦書 4 13| 錫安ê cha-bó͘-kiáⁿ ah，起來，踏五穀；我beh hō͘你ê角成做鐵，hō͘你ê蹄成做銅；你beh phah碎chōe-chōe國ê百姓，將in所搶ê物獻hō͘耶和華，將in ê錢財獻hō͘普天下ê主。
彌迦書 5 1| 錫安成隊ê百姓ah，taⁿ你聚集做軍隊；伊圍圍攻擊咱；in用柺á phah以色列審判司ê嘴phóe。
彌迦書 5 2| 伯利恆Í-hoat-tha ah，你tī猶大chiah-ê鄉社中做微細ê，beh有一個對你hia出來，tī以色列中間kā我做掌權ê；伊ê根源tùi古早，tùi第一起頭就有。
彌迦書 5 3| 所以伊beh將in交hō͘對敵，到生產ê婦人人生kiáⁿ；hit時伊所chhun ê兄弟beh tò來歸以色列。
彌迦書 5 4| 伊beh khiā-teh，óa靠耶和華ê權能，kap伊ê上帝耶和華威嚴ê名，來飼伊ê羊群；in beh安然khiā起；伊beh做大，到地ê極頭。
彌迦書 5 5| Chit-ê人beh做咱ê平安；亞述入咱ê地界thún踏咱ê宮殿ê時，咱beh興起七個牧者，八個首領攻擊伊。
彌迦書 5 6| In beh用刀劍毀壞亞述地，kap Lêng-lio̍k ê地，tī伊出入ê所在；亞述入咱ê地，thún踏咱ê地界ê時，伊beh救咱脫離。
彌迦書 5 7| 雅各chhun ê人beh tī chōe-chōe國ê百姓中親像tùi耶和華降落ê露水，koh親像潤澤草ê雨，m̄免óa靠人，也無thèng候世間人。
彌迦書 5 8| 雅各所chhun ê人beh tī chōe-chōe國ê百姓中，親像樹林內百獸中ê獅，也親像細隻勇ê獅tī羊群中；伊若經過，就beh thún踏拆裂，無人會救伊。
彌迦書 5 9| 願祢ê手kia̍h起tī祢ê對敵ê頂面，願祢ê對敵lóng受剪除。
彌迦書 5 10| 耶和華講，到hit日，我beh對你中間除去你ê馬，毀壞你ê車。
彌迦書 5 11| 我beh毀滅你ê地方chiah-ê城，chhia倒你一切ê衛所。
彌迦書 5 12| 我也beh除去你手中ê邪術，tī你hia無koh有占卜ê，
彌迦書 5 13| 我beh對你中間除滅雕刻ê偶像kap柱像，你就無koh跪拜家己ê手所造ê。
彌迦書 5 14| 我beh對你中間拔出你chiah-ê柴柱，koh毀滅你chiah-ê城。
彌迦書 5 15| 我beh發出大受氣，來報應hiah-ê無順thàn ê國。
彌迦書 6 1| Taⁿ tio̍h聽耶和華所講ê：起來，你tio̍h tī chiah-ê山ê面前辯論，hō͘ chiah-ê山嶺聽見你ê聲。
彌迦書 6 2| Chiah-ê山kap地堅固ê根基ah，tio̍h聽耶和華爭辯ê話；因為耶和華beh kap伊ê百姓爭辯，koh beh kap以色列排情理。
彌迦書 6 3| 我ê百姓ah，我bat對你做甚麼？我有甚麼hō͘你為難？你thang對我指出。
彌迦書 6 4| 我bat chhōa你出埃及地，救贖你脫離做奴才ê厝；差摩西、亞倫、Bí-lī-àm tī你ê面前。
彌迦書 6 5| 我ê百姓ah，lín tio̍h記得Mô͘-ap王 Pa-le̍k所計謀ê，kap Pí-jíⁿ ê kiáⁿ Pa-lân應伊ê話，tùi Si̍p-têng到Kiat-kah ê事，thang hō͘ lín知耶和華所行ê公義。
彌迦書 6 6| 我就近耶和華，跪拜至koânê上帝，tio̍h用甚麼ah？tio̍h用燒祭á是滿年ê牛á來就近祂ah？
彌迦書 6 7| 耶和華歡喜千千隻 ê公羊mah？á是萬萬條溪ê油mah？我tio̍h為家己ê罪過獻我ê大kiáⁿ mah？為tio̍h我心內ê罪惡，獻我本身所生ê mah？
彌迦書 6 8| 人ah，伊bat指示你甚麼是好；耶和華ài你甚麼？獨獨ài你行公義，心存憐憫，謙卑kap你ê上帝相kap行。
彌迦書 6 9| 耶和華ê聲對城teh叫，智慧ê beh敬畏祢ê名，lín tio̍h聽柺á，也是誰定tio̍h伊。
彌迦書 6 10| Pháiⁿ人ê家iáu有不義ê錢mah？iáu有可惡ê細I-hoat mah？
彌迦書 6 11| 我若用無公道ê天秤，袋á內有假ê秤錘，kiám會算做清氣mah？
彌迦書 6 12| Hiah-ê好額人滿滿強暴，khiā起ê百姓講白賊話，in ê嘴舌詭譎。
彌迦書 6 13| 所以我phah你，hō͘你受重傷，因為你ê罪hō͘你荒廢。
彌迦書 6 14| 你beh食，總是食bōe飽；你ê空虛beh tī你內面；你beh搬徙，總是bōe能安然帶物件去，你所帶去ê，我lóng beh交hō͘刀劍。
彌迦書 6 15| 你beh掖種，亦無thang收割；踏橄欖亦無得tio̍h油thang抹；踏葡萄亦無酒thang lim。
彌迦書 6 16| 因為你守Àm-lī ê律法，kap A-hap ê家一切ê所行，順thàn in ê計謀，致到我hō͘你荒廢，hō͘ khiā起tī-hia ê百姓受人恥笑；lín也beh擔當我ê百姓ê凌辱。
彌迦書 7 1| 我有災厄ah，我親像夏天ê果子收成了ê時，koh親像挽葡萄所chhun ê lân-san粒，無kui-pha thang食；我ê心欣慕起頭熟ê無花果。
彌迦書 7 2| 地上虔誠ê人死無，tī人ê中間無正直ê；in lóng埋伏beh thâi死人，用羅網當伊ê兄弟。
彌迦書 7 3| In ê手專專做pháiⁿ，首領kap審判司討pò͘賂，大官員吐出伊心內ê私慾，相kap組織pháiⁿ。
彌迦書 7 4| In中間第一好ê，親像蒺藜，第一正直ê親像籬笆ê刺á；你ê守望ê所講ê日，就是你受刑罰ê日，近lah；in ê迷亂到lah。
彌迦書 7 5| 莫得óa靠同伴，莫得信親密ê朋友；tio̍h約束你ê嘴，莫得對所疼ê bó͘講起。
彌迦書 7 6| 因為kiáⁿ藐視老父，cha-bó͘-kiáⁿ忤逆老母，新婦忤逆ta-ke；人ê對敵，就是伊家內ê人。
彌迦書 7 7| 若是我，我beh ǹg望耶和華，亦beh thèng候救我ê上帝；我ê上帝beh聽我。
彌迦書 7 8| 我ê對敵ah，莫得因為我來歡喜；我雖然跋倒，beh koh起來；我坐tī烏暗，耶和華做我ê光。
彌迦書 7 9| 我beh忍受耶和華ê受氣，因為我得罪祂：thèng候祂辯護我ê案，kā我判斷；祂beh chhōa我出來到tī光明，我也beh看見祂ê公義。
彌迦書 7 10| Hit時我ê對敵，就是bat對我講，耶和華你ê上帝tī toh-lo̍h-ê，伊一下看見，就大大見笑，我beh親目看見伊；伊beh受thún踏，親像街路ê土糜。
彌迦書 7 11| 起你ê城牆ê日到lah，hit日你ê地界beh開闊。
彌迦書 7 12| Hit日in beh tùi亞述到埃及chiah-ê城，tùi埃及到大河，tùi chit-ê海到hit-ê海，tùi chit-ê山到hit-ê山，lóng beh歸óa。
彌迦書 7 13| 總是地beh因為khiā起ê百姓ê緣故來拋荒，是in行做ê結果。
彌迦書 7 14| 求你用你ê柺á飼你ê百姓，就是你ê產業ê羊群，tī Ka-bi̍t山家己tiàm tī樹林內ê，飼in tī Pa-san kap Ki-lia̍t，親像早時一樣。
彌迦書 7 15| 我beh顯出奇事hō͘伊看，親像你出埃及地ê時一樣。
彌迦書 7 16| 列邦看見就beh為家己ê勢力見笑；in beh用手掩嘴；in ê耳孔也beh臭聾。
彌迦書 7 17| In beh舐(chī)土粉親像蛇；親像tī土腳teh sô ê物，ngia̍uh-ngia̍uh-chhoah出伊ê孔；in beh驚惶來歸咱ê上帝耶和華，koh因為祢來驚惶。
彌迦書 7 18| 上帝ah，chī-cui7親像祢，是赦免罪過，寬恕祂所chhun ê百姓ê過失ê？祂無永永khǹg受氣，因為祂歡喜憐憫。
彌迦書 7 19| 祂beh oa̍t-tńg憐憫咱；伊踏咱ê罪惡tī腳下；祢beh將in一切ê罪惡，hiat tī深海。
彌迦書 7 20| 祢beh照古早所對阮ê列祖chiù-chōa-ê，施誠實tī雅各，行慈愛tī亞伯拉罕。
那鴻書 1 1| 論尼尼微ê默示，I-le̍k-ko-su人那鴻所看見ê異象，記tī冊裡。
那鴻書 1 2| 耶和華是熱心ê上帝，亦行報仇；耶和華是報仇koh大受氣；耶和華對祂ê對敵報仇，為tio̍h祂ê仇讎來khǹg受氣。
那鴻書 1 3| 耶和華無快受氣，有大能力；決斷無掠有罪ê做無罪；耶和華ê路tī捲螺風kap狂風ê中間，雲是祂ê腳ê土粉。
那鴻書 1 4| 祂責備海hō͘伊乾，亦hō͘ chiah-ê河lóng無水；Pa-san kap Ka-bi̍t衰敗，黎巴嫩ê花木也衰敗。
那鴻書 1 5| 山頭因為祂振動，山嶺亦lóng消溶，大地tī伊ê面前phòng起來，世界kap tiàm-tī hit中間ê也是án-ni。
那鴻書 1 6| 祂一下痛恨，是誰能khiā-teh？伊大受氣是誰當ōe起？祂ê受氣親像火piàⁿ出，石磐因為祂爆裂。
那鴻書 1 7| 耶和華是好，tī患難ê日，祂做衛所；koh bat hiah-ê óa靠祂ê人。
那鴻書 1 8| 總是祂beh用氾濫ê大水淹滅祂ê地，趕對敵入烏暗。
那鴻書 1 9| Lín設甚麼計謀對敵耶和華？祂beh做到盡頭，免koh第二pái ê災厄。
那鴻書 1 10| In縈纏(îⁿ-tîⁿ)親像刺phè，親像lim酒到醉醉，iáu-kú in beh燒去，親像乾乾ê草。
那鴻書 1 11| 有一個對你hia出來，圖謀奸惡，設pháiⁿ計謀；攻擊耶和華。
那鴻書 1 12| 耶和華án-ni講，In雖然勢力充足，人額chōe-chōe，亦beh受剪除，歸tī無。我雖然bat hō͘你受苦，以後無koh hō͘你受苦。
那鴻書 1 13| Taⁿ我beh對你ê頷頸at折伊ê擔，chhoah斷縛你ê索。
那鴻書 1 14| 耶和華bat出命令論到你講，屬你ê人的確無koh傳種；我beh對你ê上帝ê廟內除滅雕刻ê偶像，kap鑄造ê像；我beh kā你備辦墳墓，因為你是卑賤。
那鴻書 1 15| 看ah，有報好消息傳和平ê人，伊ê腳行上山頂。猶大ah，守你ê節期，謝你ê願；因為pháiⁿ人無koh對你ê中間經過；因為伊一盡滅無lah。
那鴻書 2 1| 破壞ê上到你ê面前；你tio̍h顧守衛所，持防路頭，腰tio̍h giám硬，氣力極堅固。
那鴻書 2 2| 因為耶和華復到雅各ê榮光，親像以色列ê榮光；因為搶劫ê已經搶劫伊，koh毀壞in ê葡萄枝。
那鴻書 2 3| 伊ê勇士ê藤牌是紅ê，戰士lóng穿朱紅衫；tī伊備辦交戰ê日，戰車ê鋼鐵燄燄sih，伊ê鎗舞來舞去。
那鴻書 2 4| 車tī街路亂亂chông，tī開闊ê所在oe-oe khoeh-khoeh；款式親像火把，緊緊走，親像sih-nà。
那鴻書 2 5| 伊點算伊ê貴族，in步行顛倒，緊緊到城牆，備辦保護ê器具。
那鴻書 2 6| Hiah-ê河閘lóng開，宮殿消滅。
那鴻書 2 7| 王后受凌辱，hō͘人掠去；宮女搥胸，哀哮親像鴿ê聲。
那鴻書 2 8| 尼尼微tùi早以來，親像聚集水ê池；taⁿ in lóng逃走，有人叫講，停腳，停腳；總是無人oa̍t頭看。
那鴻書 2 9| 搶伊ê銀，劫伊ê金；所積聚ê無限量，súi ê古董極豐盛。
那鴻書 2 10| Taⁿ空虛lah，空空lah，拋荒lah；心失膽，腳頭u相kha̍p，腰lóng痛疼，面lóng變色。
那鴻書 2 11| 獅ê穴kap細隻獅，食物ê所在，就是公ê獅，母ê獅，細隻獅，四界行無tio̍h驚ê所在，taⁿ tī toh-lo̍h ah？
那鴻書 2 12| 大隻獅拆裂物，hō͘細隻獅食夠額；為tio̍h母ê獅咬死活物，將所拆裂ê囤滿伊ê穴，將所咬tio̍h-ê，積滿伊ê洞。
那鴻書 2 13| 萬軍ê耶和華講，看ah，我攻擊你，koh tī火薰中燒pháiⁿ伊ê馬車，刀劍也beh吞滅你ê細隻獅；我beh tùi地上除滅你所搶掠ê；你ê使者ê聲，無koh hō͘人聽見。
那鴻書 3 1| 有災厄ah，hō͘人流血ê城，有詭詐強暴滿滿，搶劫無soah。
那鴻書 3 2| 有馬鞭ê聲，有車輪hū-hū哮ê聲，馬phut-phut跳，車khōng-khōng哮；
那鴻書 3 3| 馬兵進前，刀劍光nà-nà，伊ê鎗燄燄sih；受thâi-ê不止chōe，身屍成大堆，身屍bōe算得，人跋倒tī死人ê頂面。
那鴻書 3 4| 因為súi ê娼妓有chōe-chōe淫行，慣練做紅姨，用伊ê淫行迷惑列國，用伊ê邪術迷惑chōe-chōe族。
那鴻書 3 5| 萬軍ê耶和華講，看ah，我攻擊你，我beh掀你ê裙，蓋你ê面，hō͘列國看見你ê赤theh，hō͘列邦看見你ê見笑。
那鴻書 3 6| 我beh將可惡污穢ê物hiat tī你ê身上，凌辱你，hō͘人目睭看見。
那鴻書 3 7| Tùi án-ni，見若看見你ê，lóng beh逃走離開你，講，尼尼微拋荒lah，有甚麼人為伊悲傷ah？我beh tùi toh-lo̍h chhē-tio̍h安慰你ê人ah？
那鴻書 3 8| 你kiám有khah贏Lô-a-bûn mah？伊坐tī chiah-ê河ê中間，周圍有水，海做伊ê河溝，海做伊ê城牆。
那鴻書 3 9| Kó͘-si̍t kap埃及做伊無限量ê氣力；Hut kap Lō͘-pí是幫贊你ê。
那鴻書 3 10| 總是伊受遷徙hō͘人掠去；伊ê嬰á hō͘人siak死tī街路頭；人為tio̍h伊尊貴ê人liam-khau；伊ê大官員lóng hō͘鐵鏈縛。
那鴻書 3 11| 你beh lim到醉，亦beh受khǹg密；koh因為閃避對敵來chhē衛所。
那鴻書 3 12| 你一切險要ê所在，beh親像無花果樹；有起頭熟ê無花果，一下搖伊，就ka-la̍uh tī食ê人ê嘴。
那鴻書 3 13| 看ah，lín中間ê百姓是親像婦人人；你境內ê門，lóng開tī對敵ê面前；火燒你ê門栱。
那鴻書 3 14| 你tio̍h chhiūⁿ水，備辦受圍困；tio̍h堅固你ê衛所；tio̍h到土窟踏土，修理磚窯。
那鴻書 3 15| Tī-hia火beh燒滅你，刀beh thâi你，吞滅你親像tō͘猴；chhut-chāi你加添chōe-chōe親像tō͘猴，加添chōe-chōe親像草蜢。
那鴻書 3 16| 你加添你ê seng-lí人，khah-chōe天頂ê星；tō͘猴損害了就飛去。
那鴻書 3 17| 你ê貴族親像草蜢，你ê大官員親像kui陣ê草蜢，天氣冷ê時就歇tī籬笆，日出就飛去，人m̄知伊去toh-lo̍h。
那鴻書 3 18| 亞述王ah，你ê牧者teh睏；你ê貴族倒teh；你ê百姓四散tī山裡，無人招集。
那鴻書 3 19| 你ê傷bōe醫得；你受phah真thiám；見若聽見你ê消息ê，beh因為你phah手；你所行ê pháiⁿ，甚麼人無tú-tio̍h？
哈巴谷書 1 1| 先知哈巴谷所得tio̍h ê默示。
哈巴谷書 1 2| 耶和華ah，我喉叫，你無聽，beh到tī時ah？我因為強暴叫苦，你iáu無拯救。
哈巴谷書 1 3| 你啥事hō͘我看見罪惡？橫逆ê事，你啥事定定看？毀滅kap強暴tī我面前，相爭相phah lóng發起。
哈巴谷書 1 4| 因為án-ni律法放鬆，無行公平；pháiⁿ人圍困義人；所以審判無正直。
哈巴谷書 1 5| Lín tio̍h tī列國中看來想伊；大大gông-ngia̍h；因為當lín ê日，我beh行一項事，雖然kā lín講，lín也m̄信。
哈巴谷書 1 6| 看ah，我beh興起Ka-le̍k-tí人，就是殘忍躁暴ê邦國，遍行全地，霸佔hiah-ê m̄是屬伊khiā起ê所在；
哈巴谷書 1 7| 伊ê威風thang驚，判斷kap權勢，lóng出tī家己ê意思。
哈巴谷書 1 8| In ê馬比豹khah緊，比ê-hng時ê豺狼khah猛；馬兵排列開闊，馬兵tùi遠遠來；in親像鷹緊緊飛beh來食。
哈巴谷書 1 9| In來beh行強暴；in ê面狠狠進前；聚集所掠ê人，親像沙hiah-chōe。
哈巴谷書 1 10| 伊藐視君王，譏刺貴族；冷笑lóng總ê衛所；起土堆來攻取伊。
哈巴谷書 1 11| Tùi án-ni，伊親像風掃過去，伊經過就犯罪；掠家己ê氣力做上帝。
哈巴谷書 1 12| 耶和華我ê上帝我ê聖ê ah，祢kiám m̄是tùi永遠就有mah？阮bōe致到死，耶和華ah，祢為tio̍h審判來設立伊，石磐ah，祢為tio̍h譴責來備辦伊。
哈巴谷書 1 13| 祢ê目睭清氣無beh看邪惡，無beh看橫逆，行詭詐ê，祢啥事定定看in ah？pháiⁿ人吞滅比伊khah公義ê，祢啥事靜靜ah？
哈巴谷書 1 14| 祢啥事hō͘人親像海裡ê魚，koh親像teh sô ê蟲，無頭目管理ah？
哈巴谷書 1 15| 伊用鉤一盡釣in，伊用網á掠in，用大網拋in；為tio̍h án-ni，伊歡喜快樂。
哈巴谷書 1 16| 就獻祭hō͘伊ê網á，燒香hō͘伊ê大網；因為in tùi chiah-ê得tio̍h肥súi ê份額，kap充足ê食物。
哈巴谷書 1 17| 伊kiám thang piàⁿ空伊ê網，常常thâi死列國ê人，也無保惜mah？
哈巴谷書 2 1| 我beh khiā守更樓，khiā tī營寨觀看，看祂對我講甚麼話，我thang用甚麼話來訴明。
哈巴谷書 2 2| 耶和華應我講，寫chit-ê默示，明明刻tī板裡，hō͘讀ê人也thang走。
哈巴谷書 2 3| 因為chit-ê默示iáu有定tio̍h ê期，beh緊緊結局，決斷無白賊；雖然延chhiân，iáu-kú tio̍h thèng候；因為的確會到，無koh延chhiân。
哈巴谷書 2 4| 看ah，伊ê心神自高，tī伊ê內面無正直；獨獨義人beh對伊ê信來活。
哈巴谷書 2 5| 就是欺騙ê，驕傲ê人無tiàm tī家內；開闊伊ê心所愛ê，親像陰府，亦親像死bōe能滿足，統一萬國歸伊，聚集萬百姓歸伊。
哈巴谷書 2 6| Chiah-ê眾人kiám無beh用俗語來批評伊，用譬喻來譏刺伊，講，積聚chōe-chōe無屬家己ê財物，beh jōa久？the̍h chōe-chōe準當ê物，家己擔負，hit號人有災厄ah。
哈巴谷書 2 7| 咬你ê，kiám無忽然起來，攪擾你ê，kiám無醒起來，你就beh做in所搶ê物？
哈巴谷書 2 8| 因為你搶劫chōe-chōe國，列國中所chhun ê人也beh搶劫你；是因為你thâi人流血，tùi境內kap城市，kap其中khiā起ê人，所行強暴ê緣故。
哈巴谷書 2 9| 為家己ê家積聚不義ê錢，beh作siū tī高ê所在，ǹg望脫離兇惡ê勢力，hit號人有災厄ah。
哈巴谷書 2 10| 你滅chōe-chōe百姓，所計謀ê，凌辱家己ê家，koh犯罪害家己ê性命。
哈巴谷書 2 11| 壁中ê石beh喉叫，柴料中ê通樑beh應聲。
哈巴谷書 2 12| 用thâi人流血來起城，用罪孽設立城市ê，有災厄ah。
哈巴谷書 2 13| 看ah，眾百姓所勞碌ê hō͘火燒去，列國tio̍h磨到厭倦ê歸tī空空，kiám m̄是lóng出tī萬軍ê耶和華mah？
哈巴谷書 2 14| 因為耶和華ê榮光beh hō͘全地lóng bat，親像水充滿洋海一樣。
哈巴谷書 2 15| Hō͘伊ê厝邊lim，koh參猛烈ê酒hō͘伊lim到醉，thang看見伊ê下體，hit號人有災厄ah。
哈巴谷書 2 16| 你所充滿ê，是凌辱，m̄是榮光；你亦tio̍h lim，顯出是未受割禮ê；耶和華chiàⁿ手ê杯beh oa̍t-tńg來hō͘你lim，你ê凌辱beh蓋密你ê榮光。
哈巴谷書 2 17| Koh你對黎巴嫩所行ê強暴，以及殘害野獸hō͘伊驚惶ê事，lóng beh遮蓋你；是因為你thâi人，對境內城市，kap其中khiā起ê人，所行強暴ê緣故。
哈巴谷書 2 18| 雕刻ê像有甚麼利益，chiah hō͘造伊ê人雕刻伊ah？鑄ê偶像kap假ê先生，有甚麼利益，chiah hō͘造伊ê人óa靠伊，來造啞口ê偶像ah？
哈巴谷書 2 19| 對柴頭講，Tio̍h醒；對啞口ê石頭講，起來，hit號人有災厄ah。Chit-ê kiám會教示人mah？看ah，是用金用銀包ê，伊ê內面lóng無活氣。
哈巴谷書 2 20| 獨獨耶和華tī伊ê聖殿，全地tī伊ê面前lóng tio̍h靜靜。
哈巴谷書 3 1| 先知哈巴谷ê祈禱，用"Si-kî-o-lo̍k"調。
哈巴谷書 3 2| 耶和華ah，我聽見祢ê消息就驚惶。	耶和華ah，求祢tī chiah-ê年ê中間，koh興起祢ê所做；	Tī chiah-ê年ê中間顯現；	Tī受氣ê時記得憐憫。
哈巴谷書 3 3| 上帝tùi Thê-bān來，	聖ê tùi Pa-lân山到。		[Sè-la̍h]	祂ê榮光遮蓋chiah-ê天；	祂ê名聲充滿地。
哈巴谷書 3 4| 祂ê燦爛親像光；	Tùi祂ê手有出光線。	Tī-hia祂ê能力khǹg-teh。
哈巴谷書 3 5| Tī祂ê頭前有瘟疫流行，	Tī祂ê後面有熱症發出。
哈巴谷書 3 6| 祂khiā-teh，就量大地；	祂觀看，趕散列邦；	永遠tī-teh ê山裂開；	久長ê山嶺崩陷；	祂ê所行，tùi早以來是án-ni。
哈巴谷書 3 7| 我看見Kó͘-san ê布棚tú-tio̍h患難；	米甸地ê帳籬gi̍h-gi̍h-chhoah。
哈巴谷書 3 8| 耶和華ah，你騎你ê馬，	坐tī你拯救ê車，	kiám是無歡喜chiah-ê江，	受氣chiah-ê河，	痛恨洋海mah？
哈巴谷書 3 9| 祢ê弓lóng露出；	對chiah-ê支派所chiù-chōa-ê，lóng是真實ê話。		[Sè-la̍h]	祢用江河分開大地。
哈巴谷書 3 10| 山嶺看見祢，就驚惶；	大水透風經過；	深淵出伊ê聲；	大湧chhèng高。
哈巴谷書 3 11| 因為祢ê箭射出光；	你ê鎗ê光炎炎sih；	日kap月停止tī伊ê位處。
哈巴谷書 3 12| 祢受氣來遍行地上，	祢大受氣，phah列國親像phah五穀。
哈巴谷書 3 13| 祢出來beh救祢ê百姓，	拯救祢ê受抹油ê；	pháiⁿ人家中ê頭目，祢phah碎伊，	露現伊ê根基到盡頭。	[Sè-la̍h]
哈巴谷書 3 14| 祢用伊家己ê鎗鑿透伊戰士ê頭；	In來親像捲螺風，beh趕散我；	In所歡喜ê，是暗靜吞食sòng-hiong人。
哈巴谷書 3 15| 祢騎馬踏tī海裡：	就是踏giâ湧ê大水。
哈巴谷書 3 16| 我聽見，我ê心腸攪絞：	為tio̍h hit-ê聲，我ê嘴唇khe̍h-khe̍h-tiō；	骨骸朽壞，我tī我ê所在ngia̍uh-ngia̍uh-chhoah。	我只有恬恬thèng候災難ê日到，	侵犯境內ê百姓上來。
哈巴谷書 3 17| 雖然無花果樹無發樣，	葡萄樹無結果子，	橄欖樹亦無收成，	田園無出五穀，	tiâu內無半隻羊，	牛tiâu也無牛，
哈巴谷書 3 18| 我iáu-kú beh因為耶和華來歡喜，	因為救我ê上帝來快樂。
哈巴谷書 3 20| Chit-ê歌交hō͘樂官，用我絲絃ê樂器來唱。
哈巴谷書 3 19| 主耶和華是我ê氣力；	祂hō͘我ê腳親像鹿母；	Koh hō͘我行tī我高ê所在。
西番雅書 1 1| 當猶大王A-bûn ê kiáⁿ約西亞坐位ê時，耶和華ê話臨到Hi-se-ka ê元孫，A-má-lī-ngá ê曾孫，Ki-tāi-lī ê孫，Kó͘-sī ê kiáⁿ 西番雅。
西番雅書 1 2| 耶和華講，我beh tùi地上一盡除滅萬物。
西番雅書 1 3| 我beh除滅人kap cheng-siⁿ，除滅空中ê鳥，海內ê魚，以及窒礙ê石kap pháiⁿ人，我beh將人tùi地上剪除；這是耶和華講ê。
西番雅書 1 4| 我beh伸我ê手，攻擊猶大kap耶路撒冷一切khiā起ê百姓；亦beh tùi chit-ê所在剪除Pa-le̍k所chhun-ê，以及Ki-má-lîm ê名kap祭司。
西番雅書 1 5| 見若tī厝頂拜天頂ê萬象ê kap hiah-ê敬拜ê，kí耶和華來chiù-chōa，kap kí Má-le̍k-kham來chiù-chōa-ê；
西番雅書 1 6| kap hiah-ê悖逆耶和華ê，以及無chhē耶和華，亦無求祂ê，lóng beh剪除伊。
西番雅書 1 7| 你tio̍h tī主耶和華ê面前靜靜；因為耶和華ê日近lah；因為耶和華已經備辦一個祭祀，將祂ê人客分別做聖。
西番雅書 1 8| 到耶和華祭祀ê日，我beh辦chiah-ê貴族，kap王ê kiáⁿ，kap lóng總穿外邦人ê衫ê。
西番雅書 1 9| 到hit日，我beh辦一切跳過戶碇，將強暴kap詭詐充滿主人ê厝ê。
西番雅書 1 10| 耶和華講，當hit日，tī Hî-mn̂g beh有悲哀ê聲，tùi第二ê所在beh有喉叫，tùi chiah-ê山beh有大崩陷ê聲。
西番雅書 1 11| Khiā起Má-kek-thê-si ê百姓ah，lín tio̍h喉叫，因為迦南人lóng敗壞，見若擔銀ê人lóng受剪除。
西番雅書 1 12| Hit時我beh用燈chhiau-chhē耶路撒冷，我beh辦hiah-ê親像tī渣滓頂坐清ê，in心內講，耶和華無beh降福氣，也無beh降災厄。
西番雅書 1 13| In ê貨財beh hō͘人搶，in ê厝宅beh拋荒；in beh起厝，也無thang khiā tī內面；栽種葡萄園，也無thang lim伊ê酒。
西番雅書 1 14| 耶和華ê大日近lah，hit-ê日是近koh真緊，耶和華ê日ê聲；tī-hia勇士大艱苦喉叫。
西番雅書 1 15| Hit日是大受氣ê日，是患難困苦ê日，是敗壞悽凊ê日，是烏烏暗暗ê日，是密雲大暗ê日；
西番雅書 1 16| 是pûn號頭hoah-hiàm ê日，beh攻擊堅固ê城，kap高ê城樓。
西番雅書 1 17| 我beh hō͘人tú-tio̍h艱苦，hō͘ in親像chhiⁿ-mî-ê teh行，因為in得罪耶和華；in ê血beh piàⁿ出親像塵埃，in ê肉beh hiat-ka̍k親像糞埽。
西番雅書 1 18| 當耶和華受氣ê日，in ê銀in ê金bōe能救in；全地beh hō͘祂大受氣ê火燒滅；因為祂beh緊緊剿滅地上lóng總khiā起ê百姓。
西番雅書 2 1| M̄知見笑ê百姓ah，lín應該聚集，tio̍h會集；
西番雅書 2 2| 就是命令iáu未發出ê事先，日子過去親像粗糠，耶和華大受氣未到lín ê事先，耶和華受氣ê日未到lín ê事先，lín應該聚集。
西番雅書 2 3| 見若地上謙遜ê人，遵thàn耶和華法度ê，lín tio̍h chhē耶和華，tio̍h chhē公義，tio̍h chhē謙遜；kiám-chhái tī耶和華受氣ê日，lín thang閃bih。
西番雅書 2 4| 因為Ka-sat beh tú-tio̍h棄絕，A-si̍t-ki-lûn beh荒廢；A-si̍t-tu̍t tī日中晝ê時beh受趕出，Í-kek-lûn亦beh tú-tio̍h拔起來。
西番雅書 2 5| Khiā起海邊ê Ki-lī-thê族有災厄ah；迦南，腓利士人ê地ah，耶和華ê話攻擊lín，講，我beh毀滅你，致到無人khiā起。
西番雅書 2 6| 海邊ê地beh變做草場，有牧者ê草寮，有羊群ê寮。
西番雅書 2 7| 海墘beh hō͘猶大家chhun ê百姓得tio̍h，in beh tī-hia飼羊群；ê-hng時in beh倒tī A-si̍t-ki-lûn chiah-ê厝；因為耶和華in ê上帝beh眷顧in，hō͘ in受掠ê人tò來。
西番雅書 2 8| 我bat聽見Mô͘-ap ê譭謗，kap A-bûn人ê譏刺，就是譭謗我ê百姓，家己誇大，攻擊in ê境界。
西番雅書 2 9| 因為án-ni，萬軍ê耶和華以色列ê上帝講，我既然是活ê，Mô͘-ap beh親像所多瑪，A-bûn人beh親像蛾摩拉，刺phè發ām-ām，遍地有鹽坑，永遠拋荒；我ê百姓所chhun-ê beh搶劫in，我國內所留ê beh得tio̍h in ê土地做業。
西番雅書 2 10| In tú-tio̍h chit-ê tāi-chì，是因為in驕傲、譭謗，家己誇大，來攻擊萬軍ê耶和華ê百姓。
西番雅書 2 11| 耶和華beh對in顯出威嚴，因為祂beh hō͘世上chiah-ê上帝衰弱；列國眾海嶼ê百姓，ta̍k-ê tī伊本所在敬拜祂。
西番雅書 2 12| Kó͘-si̍t人ah，lín亦beh hō͘我ê刀thâi死。
西番雅書 2 13| 祂beh伸手攻擊北方，剿滅亞述；hō͘尼尼微拋荒，乾燥親像曠野。
西番雅書 2 14| 列國ê走獸beh kui群倒tī hit中間；鵜鶘(thê-ô͘)kap河豬beh歇tī柱斗；tī窗á內有哮ê聲，戶碇lóng beh毀壞，柏香柴板已經露出。
西番雅書 2 15| 這是宴樂安然khiā起無掛慮ê城，心內講，只有我，我以外無別ê；taⁿ怎樣拋荒到án-ni，成做野獸倒ê所在！見若tùi-hia過ê人，lóng beh譏刺來搖手。
西番雅書 3 1| Chit-ê悖逆污穢暴虐ê城有災厄ah。
西番雅書 3 2| 伊無聽thàn所對伊講ê話；無受教示；無óa靠耶和華；無親近伊ê上帝。
西番雅書 3 3| 伊ê貴族tī hit中間是hm̄-hm̄哮ê獅，伊ê審判官是ê-hng時ê豺狼，一點á物也無留到過早起。
西番雅書 3 4| 伊ê先知是浮漂詭詐ê人；伊ê祭司是褻瀆聖所，解斜律法。
西番雅書 3 5| 耶和華是公義ê，tiàm-tī in中間；無行不義；ta̍k早起顯出伊ê公平，無隔斷；獨獨不義ê人m̄知見笑。
西番雅書 3 6| 我已經除滅列國，in ê城樓毀壞；我hō͘ in ê街路冷靜，致到無人經過；in ê城毀滅，無人tī-teh，無人khiā起。
西番雅書 3 7| 我講，你獨獨tio̍h敬畏我，tio̍h受教示，chiah hō͘伊ê厝無照我所辨理伊ê，來受除滅；總是in透早起來，家己敗壞in一切ê所行。
西番雅書 3 8| 耶和華講，所以lín tio̍h thèng候我，到我起來搶the̍h ê日；因為我已經定tio̍h意思，招集列國，會集列邦，將我ê受氣，就是我猛烈ê受氣，lóng piàⁿ落tī in：全地beh hō͘我大受氣ê火燒滅。
西番雅書 3 9| Hit時我beh hō͘萬百姓ê言語變做清氣，thang求叫耶和華ê名，同心一意服事祂。
西番雅書 3 10| 祈禱我ê，就是我四散ê百姓，beh tùi Kó͘-si̍t河外來，獻禮物hō͘我。
西番雅書 3 11| 當hit日，你的確無因為你一切得罪我ê事，家己見笑，因為tī hit時我beh對你中間除去誇口驕傲ê人；你就無koh tī我ê聖山自高。
西番雅書 3 12| 我亦beh留困苦sòng-hiong ê百姓tī你ê中間，in beh óa靠耶和華ê名。
西番雅書 3 13| 以色列所chhun ê百姓teh-beh無行pháiⁿ，無講白賊；嘴內無詭詐ê舌；in beh 穩食穩睏，無人hō͘ in驚。
西番雅書 3 14| 錫安ê百姓ah，應該tio̍h唱歌；以色列ah，tio̍h歡喜來叫；耶路撒冷ê百姓ah，tio̍h滿心歡喜快樂。
西番雅書 3 15| 耶和華已經除去你ê罪案，趕出你ê對敵；以色列ê王耶和華tī你中間；你免koh驚災厄。
西番雅書 3 16| 當hit日，beh kā耶路撒冷講，莫得驚；錫安ah，你ê手m̄-thang垂落去。
西番雅書 3 17| 你ê上帝耶和華tī你ê中間，就是全能ê，拯救ê；祂beh為tio̍h歡喜你來快樂，祂beh因為疼你來靜靜，koh為tio̍h歡喜你來唱歌。
西番雅書 3 18| 因為欣慕節期來憂悶ê，我beh聚集in，in是屬你ê，in擔當凌辱親像擔重擔。
西番雅書 3 19| 看ah，當hit時，我beh辦hiah-ê苦楚你ê，beh拯救跛腳ê，beh聚集受趕逐ê，hiah-ê tī全地受凌辱ê，我beh hō͘ in得tio̍h o-ló名聲。
西番雅書 3 20| Hit時我beh hō͘ lín來，hit時我beh聚集lín；因為我hō͘ lín受掠ê人tī lín ê目前倒tńg來ê時，就beh hō͘ lín tī地上萬百姓ê中間，得tio̍h名聲o-ló；這是耶和華講ê。
哈該書 1 1| Tāi-lī-o͘王二年，六月初一，耶和華ê話託先知哈該，傳hō͘猶大ê總督，Sat-la̍h-thiat ê kiáⁿ Só͘-lô-pa-pek，kap Iok-sat-tap ê kiáⁿ，祭司頭約書亞講，
哈該書 1 2| 萬軍ê耶和華祂ê話án-ni講，chit-ê百姓講，起耶和華殿ê時，hit-ê時iáu未到。
哈該書 1 3| Hit時耶和華ê話託先知哈該i講：
哈該書 1 4| Chit間殿猶原荒廢，這kiám是lín家己khiā起天花板ê厝ê時mah？
哈該書 1 5| Taⁿ萬軍ê耶和華án-ni講，Lín tio̍h省察lín ê所行。
哈該書 1 6| Lín掖種子chōe，收成少；lín食，也bōe飽；lim，也bōe止渴；穿衫，也bōe燒；得tio̍h工錢ê，用工錢hē tī破孔ê袋á。
哈該書 1 7| 萬軍ê耶和華án-ni講，Lín tio̍h省察lín ê所行。
哈該書 1 8| Lín tio̍h上山取柴料，來起 chit-ê殿；我就因為án-ni歡喜，koh得tio̍h榮光；這是耶和華講ê。
哈該書 1 9| Lín ǹg望得tio̍h chōe，你看，反tńg得tio̍h少；lín帶到厝ê，我就pûn hō͘伊無去；這是甚麼緣故？是因為我ê殿荒廢。lín ta̍k人緊急家己ê厝；這是萬軍ê耶和華講ê。
哈該書 1 10| 所以因為lín ê緣故，天就無落露水，地也無出伊ê土產。
哈該書 1 11| 我hō͘炕旱到tī土地，tī山頭，tī五穀，tī新酒，tī油，tī地上所出ê，tī人，tī cheng-siⁿ，tī人ê手tio̍h磨得tio̍h-ê。
哈該書 1 12| Hit時Sat-la̍h-thiat ê kiáⁿ Só͘-lô-pa-pek，kap Iok-sat-tap ê kiáⁿ，祭司頭約書亞，kap所chhun ê百姓，lóng聽thàn in ê上帝耶和華ê聲，kap先知哈該 奉耶和華in ê上帝差伊所講ê話；百姓亦tī耶和華ê面前，存驚畏ê心。
哈該書 1 13| 耶和華ê使者哈該 ，照耶和華所命令kā百姓講，耶和華講，我kap lín tī-teh。
哈該書 1 14| 耶和華激動猶大ê總督，Sat-la̍h-thiat ê kiáⁿ Só͘-lô-pa-pek，ê心，kap Iok-sat-tap ê kiáⁿ，祭司頭，約書亞ê心，kap chhun ê百姓ê心，in就來tī萬軍ê耶和華in ê上帝ê殿做工。
哈該書 1 15| 這是tī Tāi-lī-o͘王二年，六月二十四日。
哈該書 2 1| 七月二十一日，耶和華ê話託先知哈該 講，
哈該書 2 2| 你tio̍h kā猶大ê總督Sat-la̍h-thiat ê kiáⁿ，Só͘-lô-pa-pek，kap Iok-sat-tap ê kiáⁿ，祭司頭約書亞，以及所chhun ê百姓講，
哈該書 2 3| Lín中間iáu tī-teh ê人，有是誰 bat看見chit間殿從前ê榮光mah？現在lín看了怎樣ah？kiám m̄是tī lín ê目睭看親像無mah？
哈該書 2 4| 耶和華講，Só͘-lô-pa-pek ah，你tio̍h勇敢；Iok-sat-tap ê kiáⁿ，祭司頭約書亞ah，你亦tio̍h勇敢；耶和華koh講，Chit所在ê百姓ah，lín亦tio̍h勇敢，亦tio̍h做工，因為我kap lín tī-teh；這是萬軍ê耶和華講ê。
哈該書 2 5| 當lín出埃及ê時，我kap lín立約ê話，我ê神tiàm-tī lín中間；lín莫得驚。
哈該書 2 6| 因為萬軍ê耶和華án-ni講，Koh無jōa久，我beh koh一pái振動天kap地kap海kap乾地。
哈該書 2 7| 我beh振動萬國，萬國所欣慕ê beh來；我就hō͘榮光充滿chit間殿；這是萬軍ê耶和華講ê。
哈該書 2 8| 萬軍ê耶和華講，銀是我ê，金亦是我ê。
哈該書 2 9| Chit間殿後來ê榮光，beh贏過前ê榮光；這是萬軍ê耶和華講ê；koh tī chit-ê所在，我beh賞賜平安；這是萬軍ê耶和華講ê。
哈該書 2 10| Tāi-lī-o͘王二年，九月二十四日，耶和華ê話託先知哈該講，
哈該書 2 11| 萬軍ê耶和華án-ni講，關係tī律法你thang問祭司，
哈該書 2 12| 講，設使有人用衫á裾包聖ê肉，chit-ê衫á裾óa-tio̍h餅，á是湯，á是酒，á是油，á是別號食物，就chit-ê物成做聖mah？祭司應講，無lah。
哈該書 2 13| 哈該koh講，設使有人摸tio̍h身屍bak lâ-sâm，來óa-tio̍h chiah-ê物ê一項，chit-ê物成做污穢mah？祭司應講，成做污穢。
哈該書 2 14| 哈該就應講，耶和華講，Tī我ê面前，chit-ê百姓是親像án-ni，chit-ê國也是án-ni；in ê手所做ta̍k號ê工也lóng是án-ni；in tī-chia所獻ê無清氣。
哈該書 2 15| Taⁿ請lín想，chit日以前，耶和華ê殿iáu未有石疊(tha̍h)tī石頂ê時；
哈該書 2 16| 歷過hiah-ê時，人來到五穀堆，想beh得tio̍h二十斗，只有十斗；有人來到酒窟，想beh得tio̍h五十甕，只有得tio̍h二十甕。
哈該書 2 17| Tī lín ê手所做一切ê工，我用枯焦、朽爛大雹phah lín，lín iáu-kú無歸ǹg我；這是耶和華講ê。
哈該書 2 18| 請lín想chit日以前，tùi九月二四日建立耶和華殿ê地基ê時，lín tio̍h想伊。
哈該書 2 19| 粟倉iáu有種子mah？葡萄樹、無花果樹、石榴樹、橄欖樹，lóng未有結果子；tùi今á日起，我beh賜福lín。
哈該書 2 20| Hit月二十四日，耶和華ê話第二pái臨到哈該 講，
哈該書 2 21| 你tio̍h kā猶大ê總督Só͘-lô-pa-pek講，我beh振動天kap地；
哈該書 2 22| 我beh chhia倒列國ê寶座，除滅ta̍k邦國ê勢力，亦beh chhia倒戰車kap坐車ê，馬kap馬兵lóng beh倒落去，ta̍k-ê對伊ê兄弟ê刀來死。
哈該書 2 23| 萬軍ê耶和華講，我ê奴僕Sat-la̍h-thiat ê kiáⁿ Só͘-lô-pa-pek ah，當hit日，我beh召你，耶和華講伊；koh我beh用你做手指印；因為我bat揀選你；這是萬軍ê耶和華講ê。
撒迦利亞書 1 1| Tāi-lī-o͘二年，八月，耶和華ê話臨到E̍k-to ê孫，Pí-lī-ka ê kiáⁿ，先知撒迦利亞講：
撒迦利亞書 1 2| 耶和華bat大受氣lín ê列祖。
撒迦利亞書 1 3| 所以你tio̍h kā in講，萬軍ê耶和華án-ni講，Lín tio̍h oa̍t-tńg來chhē我；萬軍ê耶和華講，我亦beh oa̍t-tńg來chhē lín；這是萬軍ê耶和華講ê。
撒迦利亞書 1 4| 莫得學lín ê列祖，前ê先知bat叫in講，萬軍ê耶和華án-ni講，Lín tio̍h回頭離開lín ê pháiⁿ路，kap lín ê pháiⁿ所行；總是in m̄俯耳孔，也m̄聽我；這是耶和華講ê。
撒迦利亞書 1 5| Lín ê列祖tī toh-lo̍h ah？hiah-ê先知話永遠活teh mah？
撒迦利亞書 1 6| 總是我ê言語，我ê律例，我所吩咐我chiah-ê奴僕先知ê，kiám無到tī lín ê列祖mah？In就回頭講，萬軍ê耶和華按算beh照咱ê所行所做，施行tī咱，祂已經照án-ni款待咱lah。
撒迦利亞書 1 7| Tāi-lī-o͘二年十一月，就是Sè-pā-te̍k月二十四日，耶和華ê話臨到E̍k-to ê孫，Pí-lī-ka ê kiáⁿ，先知撒迦利亞講，
撒迦利亞書 1 8| 我暝時觀看，看ah，有一人騎赤馬khiā tī 低地kong-liam樹ê中間；tī伊ê後面，koh有赤色、黃色、白色ê馬。
撒迦利亞書 1 9| 我講，我ê主ah，這是甚麼？Kap我講ê使者就kā我講，我beh指示你知chiah-ê是甚麼。
撒迦利亞書 1 10| Hit-ê khiā tī kong-liam樹中間ê人應講，這是耶和華所差往來tī地上ê。
撒迦利亞書 1 11| In就應hit-ê khiā tī kong-liam樹中耶和華ê使者講，阮已經往來tī地上，看ah，全地安然平定。
撒迦利亞書 1 12| Tùi án-ni，耶和華ê使者應講，萬軍ê耶和華ah，祢受氣耶路撒冷kap猶大chiah-ê城，已經七十年；祢無施憐憫beh到tī時ah？
撒迦利亞書 1 13| 耶和華就用好話，安慰ê話，應hit-ê kap我講話ê使者。
撒迦利亞書 1 14| Kap我講話ê使者對我講，你tio̍h出聲講，萬軍ê耶和華án-ni講，我為tio̍h耶路撒冷，為tio̍h錫安，熱心到極。
撒迦利亞書 1 15| 我真受氣hiah-ê安然khiā起ê列國；因為我前只有小khóa受氣，in就加添伊ê艱苦。
撒迦利亞書 1 16| 所以耶和華án-ni講，Taⁿ我倒tńg來耶路撒冷，施憐憫；我ê殿beh koh起tī hit中間，繩索beh牽tī耶路撒冷ê頂面；這是萬軍ê耶和華講ê。
撒迦利亞書 1 17| 你tio̍h koh出聲講，萬軍ê耶和華án-ni講，我chiah-ê城，beh koh豐盛發達；耶和華beh koh安慰錫安，koh揀選耶路撒冷。
撒迦利亞書 1 18| 我kia̍h目觀看，看ah，有四支角。
撒迦利亞書 1 19| 我就問kap我講話ê使者講，Chiah-ê是甚麼？伊應我講，Chiah-ê就是phah散猶大以色列kap耶路撒冷chiah-ê角。
撒迦利亞書 1 20| 耶和華koh hō͘我看見四個師傅；
撒迦利亞書 1 21| 我講，In來beh做甚麼？伊應講，Hiah-ê是phah散猶大ê角，hō͘人m̄敢kia̍h頭；總是chiah-ê師傅來是beh hō͘ in驚，phah倒列國ê角，就是bat舉起in ê角攻擊猶大hō͘伊四散ê。
撒迦利亞書 2 1| 我koh kia̍h目觀看，看ah，有一人手the̍h繩索；
撒迦利亞書 2 2| 我講，你beh去toh-lo̍h？伊kā我講，beh去量耶路撒冷，看伊有jōa闊，有jōa長。
撒迦利亞書 2 3| 看ah，kap我講話ê使者出去，koh有一位使者出來迎接伊，
撒迦利亞書 2 4| 對伊講，你走去kā hit-ê少年人講，講，耶路撒冷beh有人khiā起，親像無城牆ê鄉里，因為hit中間人kap cheng-siⁿ真chōe。
撒迦利亞書 2 5| 耶和華講，我beh做伊四圍ê火城，我亦beh做in中間ê榮光。
撒迦利亞書 2 6| 耶和華講，Eh！Eh！lín tio̍h tùi北方ê地逃走，因為我已經四散lín，親像tī天裡四面ê風；這是耶和華講ê。
撒迦利亞書 2 7| Eh！錫安ah，kap巴比倫ê百姓khiā起ê ah，你tio̍h逃脫。
撒迦利亞書 2 8| 萬軍ê耶和華講，Tī榮光ê了後，差我到hiah-ê搶掠lín ê列國；犯tio̍h lín-ê是犯tio̍h伊目睭中ê瞳子。
撒迦利亞書 2 9| 看ah，我beh tī in ê頂面舞我ê手，in就beh hō͘ in ê奴僕搶劫，lín就知萬軍ê耶和華差我lah。
撒迦利亞書 2 10| 錫安ê百姓ah，tio̍h唱歌歡喜；看ah，因為我beh來，beh tiàm tī lín中間；這是耶和華講ê。
撒迦利亞書 2 11| Hit日beh有chōe-chōe國歸óa耶和華，做我ê百姓；koh我beh tiàm-tī你ê中間，你就知萬軍ê耶和華差我到你hia。
撒迦利亞書 2 12| 耶和華beh得tio̍h猶大做祂ê業tī聖地；亦beh koh揀選耶路撒冷。
撒迦利亞書 2 13| 見若有血氣ê，tī耶和華ê面前lóng tio̍h靜靜；因為祂tùi聖ê所在起來。
撒迦利亞書 3 1| 伊koh hō͘我看見祭司頭約書亞khiā tī耶和華使者ê面前，撒旦亦khiā tī伊ê chiàⁿ-pêng，做伊ê對敵。
撒迦利亞書 3 2| 耶和華對撒旦講，撒旦ah，耶和華責備你，就是揀選耶路撒冷ê耶和華責備你；這kiám-m̄是tùi火中拔出來ê一塊柴 mah？
撒迦利亞書 3 3| 約書亞穿污穢ê衫，khiā tī使者ê面前。
撒迦利亞書 3 4| 伊應khiā tī伊ê面前ê講，Lín tio̍h thǹg伊污穢ê衫。Koh對伊講，看ah，我hō͘你脫離你ê罪惡，beh hō͘你穿súi ê衫。
撒迦利亞書 3 5| 我koh講，用súi ê帽戴tī伊ê頭殼；in就用súi ê帽戴tī伊ê頭殼，kā伊穿衫；耶和華ê使者khiā tī邊á。
撒迦利亞書 3 6| 耶和華ê使者警戒約書亞講，
撒迦利亞書 3 7| 萬軍ê耶和華án-ni講，你若行我ê路，守我所交託你ê，你就thang管理我ê家，顧守我ê院；我亦beh hō͘你tī chiah-ê khiā-teh ê人中間有出入ê路。
撒迦利亞書 3 8| 祭司頭約書亞ah，你kap坐tī你ê面前ê同伴lóng tio̍h聽；in是做兆頭ê人；看ah，我beh hō͘我ê奴僕稱做樹枝ê來。
撒迦利亞書 3 9| 看ah，我所hē tī約書亞面前ê石，tī一塊石有七蕊目睭；萬軍ê耶和華講，看ah，我beh雕刻所雕刻ê，亦beh tī一日ê中間除去chit-ê地方ê罪惡。
撒迦利亞書 3 10| 當hit日，lín ta̍k人beh請厝邊來到葡萄樹下，kap無花果樹下；這是萬軍ê耶和華講ê。
撒迦利亞書 4 1| Hit-ê kap我講話ê使者koh來叫我醒，親像人teh睏受叫醒一樣。
撒迦利亞書 4 2| 伊kā我講，你看見甚麼？我講，我看見，看ah，有一個燈台，是kui支用金做ê，頂面有一個油櫃，燈台頂有七盞燈；頂面ê燈盞，有七條管(kńg)；
撒迦利亞書 4 3| koh有兩叢ê橄欖樹，一叢tī油櫃ê chiàⁿ-pêng，一叢tī油櫃ê tò-pêng。
撒迦利亞書 4 4| 我問kap我講話ê使者講，我ê主ah，chiah-ê是甚麼？
撒迦利亞書 4 5| Kap我講話ê使者應我講，你m̄知chiah-ê是甚麼mah？我講，我ê主ah，我m̄知。
撒迦利亞書 4 6| 伊應我講，這是耶和華吩咐Só͘-lô-pa-pek ê話講，M̄是用權勢，m̄是用能力，就是用我ê神；這是萬軍ê耶和華講ê。
撒迦利亞書 4 7| 大山ah，你是甚麼？tī Só͘-lô-pa-pek ê面前，你beh成做平地；伊beh hō͘厝角頭ê石出來，koh有大歡喜ê聲叫講，恩惠，恩惠歸伊。
撒迦利亞書 4 8| 耶和華ê話koh臨到我講，
撒迦利亞書 4 9| Só͘-lô-pa-pek ê手有hē chit間殿ê地基，伊ê手亦beh完chit-ê工；你就知萬軍ê耶和華差我到lín chia。
撒迦利亞書 4 10| Chī-chūi看輕chit-ê小khóa事ê日ah？Chit七個，是耶和華ê目睭，往來tī全地，看見Só͘-lô-pa-pek ê手the̍h繩線，就歡喜。
撒迦利亞書 4 11| 我koh問伊講，chit-ê燈台左右兩叢橄欖樹是甚麼意思？
撒迦利亞書 4 12| 我koh問伊講，橄欖樹ê兩支，tùi兩條金ê管流出金油，是甚麼意思？
撒迦利亞書 4 13| 伊應我講，你m̄知chiah-ê是甚麼意思mah？我講，我ê主ah，我m̄知。
撒迦利亞書 4 14| 伊講，這是兩個受抹油ê，khiā tī普天下ê主ê邊á。
撒迦利亞書 5 1| 我koh kia̍h目看見有一幅chhak teh飛。
撒迦利亞書 5 2| 伊kā我講，你看見甚麼？我應講，我看見一幅chhak teh飛；伊ê長二十肘，闊十肘。
撒迦利亞書 5 3| 伊就對我講，Chit-ê是出去到全地上ê咒詛；見若偷the̍h-ê，beh照chit幅ê chit-pêng除滅伊；見若chiù-chōa-ê beh照chit幅ê hit-pêng除滅伊。
撒迦利亞書 5 4| 萬軍ê耶和華講，我beh hō͘伊出去，伊beh入偷the̍h ê人ê厝，也入kí我ê名lām-sám chiù-chōa ê人ê厝；beh tòa tī伊ê厝內毀滅伊，以及伊ê柴伊ê石。
撒迦利亞書 5 5| Kap我講話ê使者出來對我講，你tio̍h kia̍h目看chit-ê出來ê是甚麼。
撒迦利亞書 5 6| 我講，這是甚麼ah？伊講，Chit-ê是出去ê I-hoat。伊koh講，Tī全地ê內面，in ê形狀是án-ni；
撒迦利亞書 5 7| (看ah，有一片圓ê鉛受舉起；) koh有婦人人坐tī I-hoat ê內面。
撒迦利亞書 5 8| 伊講，Chit-ê是罪惡；就將伊hiat tī I-hoat ê內面；也將hit片ê鉛蓋tī I-hoat ê嘴。
撒迦利亞書 5 9| 我koh kia̍h目看；看ah，有兩個婦人人出來，tī in ê翼有風；in ê翼親像鶴ê翼；in將I-hoat扛起來tī天kap地ê中間。
撒迦利亞書 5 10| 我對kap我講話ê使者講，In扛I-hoat 去toh-lo̍h？
撒迦利亞書 5 11| 伊kā我講，Beh kā伊起厝tī Sī-ná地；厝若便，就將伊安置tī家己ê所在。
撒迦利亞書 6 1| 我koh kia̍h目看；看ah，有四張車tùi兩個山縫出來，hiah-ê山是銅ê山。
撒迦利亞書 6 2| 頭一張車掛赤馬；第二張車掛烏馬；
撒迦利亞書 6 3| 第三張車掛白馬；第四張車掛花斑勇ê馬。
撒迦利亞書 6 4| 我就應，對kap我講話ê使者講，我ê主ah，chiah-ê是甚麼？
撒迦利亞書 6 5| 使者應我講，Chiah-ê就是天四面ê風；khiā tī全地ê主ê面前，taⁿ tùi-hia出來。
撒迦利亞書 6 6| 掛烏馬ê車出去北方；白馬tè伊ê後面；花斑ê馬出去南方。
撒迦利亞書 6 7| 勇ê馬出來，ài-beh tī全地行來行去；伊講，做lín去，tī全地行來行去；in就tī全地行來行去。
撒迦利亞書 6 8| 伊叫我，kā我講，看ah，去北方ê已經tī北方安我ê心。
撒迦利亞書 6 9| 耶和華ê話臨到我講，
撒迦利亞書 6 10| 你tio̍h tùi hiah-ê受掠ê人ê中間，就是tùi Hek-tāi，tùi To-pí-ngá，tùi Iâ-tāi-ngá領受金銀；koh tī hit日你tio̍h入去Se-hoan-ngá ê kiáⁿ約西亞ê厝，就是in tùi巴比倫倒tńg來所到ê厝；
撒迦利亞書 6 11| 領受金銀做冕旒，戴tī Iok-sat-tap ê kiáⁿ，祭司頭約書亞，ê頭殼；
撒迦利亞書 6 12| 對伊講，萬軍ê耶和華án-ni講，看ah，hit-ê稱做樹枝ê人，伊beh對伊ê根頭發起來，也beh起耶和華ê殿；
撒迦利亞書 6 13| 伊beh起耶和華ê殿，伊也beh得tio̍h榮光，坐伊ê寶座來治理，也beh tī伊ê寶座做祭司；tī in兩個ê中間有和平ê計畫。
撒迦利亞書 6 14| 冕旒beh歸tī禧年，To-pí-ngá、Iâ-tāi-ngá，kap Se-hoan-ngá ê kiáⁿ Hiân，hē tī耶和華ê殿做記念。
撒迦利亞書 6 15| 遠ê人也beh來，有份tī起耶和華ê殿；lín就知萬軍ê耶和華差我到lín chia。Lín若注意聽thàn耶和華，lín ê上帝ê話，就beh有chit-ê tāi-chì。
撒迦利亞書 7 1| Tāi-lī-o͘王四年九月，就是Ki-su-liû月，初四，耶和華ê話臨到撒迦利亞。
撒迦利亞書 7 2| Hit時Pek-te̍k-lī人已經差Sa-lī-sek kap Lī-kian-bí-le̍k kap tè in ê人去求恩 tī耶和華，
撒迦利亞書 7 3| 也問萬軍ê耶和華殿內ê祭司以及先知講，我歷年以來tī五月間啼哭家己分別，taⁿ iáu-kú tio̍h án-ni行mah？
撒迦利亞書 7 4| 萬軍ê耶和華ê話臨到我講，
撒迦利亞書 7 5| 你tio̍h kā chit所在ê眾百姓kap祭司講，Lín七十年久，tī五月七月禁食悲哀kiám是為tio̍h我，為tio̍h我，禁食mah？
撒迦利亞書 7 6| Lín或是食或是lim，kiám m̄是lín teh食，lín teh-lim mah？
撒迦利亞書 7 7| 當耶路撒冷kap四圍ê城有khiā起ê百姓koh豐盛，南方kap平洋有人khiā起ê時，耶和華託重前ê先知所宣傳ê話，lín kiám m̄-tio̍h聽mah？
撒迦利亞書 7 8| 耶和華ê話koh臨到撒迦利亞講，萬軍ê耶和華bat án-ni講，
撒迦利亞書 7 9| Tio̍h照真實ê公平來審判，大家用慈愛憐憫來相款待；
撒迦利亞書 7 10| m̄-thang欺負寡婦、孤兒、出外人，kap sòng-hiong人；m̄-thang心內計謀pháiⁿ-tāi來相陷害。
撒迦利亞書 7 11| 總是in m̄肯聽thàn，oa̍t-tńg肩頭悖逆，塞密in ê耳孔致到bōe聽。
撒迦利亞書 7 12| Koh hō͘ in ê心硬親像鑽石，免得聽律法，kap萬軍ê耶和華用祂ê神託前ê先知所講ê話；所以萬軍ê耶和華大大發受氣。
撒迦利亞書 7 13| 因為祂bat叫，in m̄聽，án-ni in beh叫，我也m̄聽；這是萬軍ê耶和華講ê；
撒迦利亞書 7 14| 但是我beh用捲螺風吹散in到in所m̄-bat ê列國。Án-ni chit-ê地tī in去ê了後變做拋荒，致到無人往來經過；因為in hō͘ thang歡喜ê地拋荒lah。
撒迦利亞書 8 1| 萬軍ê耶和華ê話臨到[我]，講，
撒迦利亞書 8 2| 萬軍ê耶和華án-ni講，我為tio̍h錫安極其熱心，我為tio̍h伊熱心，發出大受氣。
撒迦利亞書 8 3| 耶和華án-ni講：我taⁿ tò來錫安，beh tiàm tī耶路撒冷ê中間；耶路撒冷beh稱做誠實ê城；萬軍ê耶和華ê山beh稱做聖ê山。
撒迦利亞書 8 4| 萬軍ê耶和華án-ni講：將來beh有老ê ta-po͘人、老ê婦人人坐tī耶路撒冷闊ê街路，因為年老ta̍k-ê kia̍h柺á。
撒迦利亞書 8 5| 城內闊ê街路beh有ta-po͘-gín-ná cha-bó͘ gín-ná滿滿thit-thô tī hit-ê街路中。
撒迦利亞書 8 6| 萬軍ê耶和華án-ni講，當日所chhun ê百姓看這做奇怪，我kiám也看做奇怪mah？這是萬軍ê耶和華講ê。
撒迦利亞書 8 7| 萬軍ê耶和華án-ni講：看ah，我beh救我ê百姓tùi日出ê所在也tùi日落ê所在tò來；
撒迦利亞書 8 8| 我beh chhōa in來，in beh khiā起tī耶路撒冷ê中間；in beh做我ê百姓，我beh做in ê上帝，憑誠實kap公義。
撒迦利亞書 8 9| 萬軍ê耶和華án-ni講：當hē萬軍ê耶和華ê厝ê地基，thang起殿堂，hit日先知所講ê話，現在lín聽見，taⁿ tio̍h勇壯lín ê手。
撒迦利亞書 8 10| Hit日以前人無得tio̍h工錢，cheng-siⁿ也無得tio̍h工錢，koh因為對敵ê緣故，出入ê人無得tio̍h平安；因為我hō͘眾人相攻擊。
撒迦利亞書 8 11| 總是我taⁿ款待chiah-ê chhun ê百姓無beh親像前ê日；這是萬軍ê耶和華講ê。
撒迦利亞書 8 12| 因為beh有平安ê種子，葡萄樹beh結果子，地beh出土產，天beh落露水；我beh hō͘ chiah-ê chhun ê百姓承受chiah-ê一切。
撒迦利亞書 8 13| 猶大家kap以色列家ah，前tī列國中引起lín來咒詛，án-ni我beh拯救lín，hō͘人引起lín來祝福；lín莫得驚，lín ê手tio̍h勇壯。
撒迦利亞書 8 14| 因為萬軍ê耶和華án-ni講：Lín ê列祖惹我ê受氣ê時，我想beh降災厄tī lín，也無退悔；
撒迦利亞書 8 15| taⁿ我也án-ni想beh施恩hō͘耶路撒冷kap猶大家；lín莫得驚；這是耶和華講ê。
撒迦利亞書 8 16| Lín所應該行ê是án-ni：ta̍k人kap厝邊講話誠實；tī lín ê城門行誠實kap和平ê審判；
撒迦利亞書 8 17| 心內m̄-thang計謀pháiⁿ-tāi，害厝邊；m̄-thang ài lām-sám chiù-chōa；因為chiah-ê事lóng是我所怨恨ê；這是耶和華講ê。
撒迦利亞書 8 18| 萬軍ê耶和華ê話臨到我講，
撒迦利亞書 8 19| 萬軍ê耶和華án-ni講：四月ê禁食，五月ê禁食，七月ê禁食，十月ê禁食，tī猶大家beh做歡喜快樂，得意ê節期；所以lín tio̍h意愛誠實kap和平。
撒迦利亞書 8 20| 萬軍ê耶和華án-ni講：將來有列國ê人kap chōe-chōe城khiā起ê百姓beh到；
撒迦利亞書 8 21| khiā起chit-ê城ê百姓beh到hit-ê城，講，咱tio̍h緊緊去求耶和華ê恩，去chhē萬軍ê耶和華；論到我，我也beh去。
撒迦利亞書 8 22| Beh有chōe-chōe百姓kap強大ê國來耶路撒冷chhē萬軍ê耶和華，求耶和華ê恩。
撒迦利亞書 8 23| 萬軍ê耶和華án-ni講：當hiah-ê日tùi列國萬族中beh有十人擒一個猶大人ê衫á裾，擒伊，講，阮beh kap lín相kap去，因為阮聽見上帝kap lín tī-teh。
撒迦利亞書 9 1| 耶和華默示ê話到tī Hap-tek-la̍h，也beh停歇tī大馬色；(因為世間人kap以色列ta̍k支派ê目睭lóng ǹg耶和華) ，kap óa近ê Hap-má；
撒迦利亞書 9 2| 以及Chhui-lô、Se-tùn，因為伊有大智慧。
撒迦利亞書 9 3| 因為Chhui-lô為家己起衛所，積聚銀親像土沙，積聚好金親像街路ê土糜。
撒迦利亞書 9 4| 看ah，主beh趕伊出，也beh敗壞伊ê海權；伊beh hō͘火燒滅。
撒迦利亞書 9 5| A-si̍t-ki-lûn beh看見來驚；Ka-sat看見，也真艱苦；Í-kek-lûn也看見，因為失望來見笑；Ka-sat的確無koh有君王，A-si̍t-ki-lûn無人khiā起。
撒迦利亞書 9 6| 雜種人beh khiā起tī A-si̍t-tu̍t；我beh除滅腓利士人ê驕傲。
撒迦利亞書 9 7| 我beh除去伊嘴內kâⁿ血ê肉，kap伊嘴齒中可惡ê物；伊所chhun ê人beh歸咱ê上帝；伊beh tī猶大親像族長；Í-kek-lûn beh親像Iâ-pò͘-su ê人。
撒迦利亞書 9 8| 我beh紮營圍我ê厝，抵擋軍兵，致到無人往來；暴虐ê人也無tùi in hia經過；因為我taⁿ親目看見伊。
撒迦利亞書 9 9| 錫安ê cha-bó͘-kiáⁿ ah，tio̍h大沉歡喜，耶路撒冷ê cha-bó͘-kiáⁿ ah，tio̍h出歡喜ê聲；看ah，你ê王來就近你；伊是公義koh行拯救，溫柔，koh騎驢kap驢所生ê驢á-kiáⁿ。
撒迦利亞書 9 10| 我beh除去Í-hoat-liân ê戰車kap耶路撒冷ê戰馬，交戰ê弓也beh除去；祂beh對列國傳和平；祂ê權柄beh tùi chit-ê海到hit-ê海，tùi大河到地極。
撒迦利亞書 9 11| 論到你，我用你ê約ê血，tháu放你hiah-ê受掠去關ê人出無水ê井。
撒迦利亞書 9 12| Lín hiah-ê受掠去關也有ǹg望ê人ah，tio̍h tò來衛所；我今á日傳播，beh加倍還你。
撒迦利亞書 9 13| 我用猶大做我所挽ê弓，用Í-hoat-liân做安tī弓ê箭；錫安ah，我beh激動你ê百姓攻擊Ngá-oân ê百姓，hō͘你親像勇士ê刀劍。
撒迦利亞書 9 14| 耶和華beh出現tī in ê頂面；祂ê箭beh射出親像sih-nà；主耶和華beh pûn哨角，坐南方ê捲螺風來行。
撒迦利亞書 9 15| 萬軍ê耶和華beh保護in；in beh吞滅對敵，thún踏所hiat來ê石；in beh lim來hoah，親像lim酒；in beh親像貯滿ê碗，親像壇頂hiah-ê角。
撒迦利亞書 9 16| Hit日耶和華in ê上帝beh拯救in，親像祂ê百姓ê羊群；因為in beh親像冕旒ê寶石，舉起高高tī祂ê地上。
撒迦利亞書 9 17| 祂ê仁慈大到怎樣！祂ê súi好看到怎樣！五穀beh hō͘少年人勇健，新酒hō͘在室女也án-ni。
撒迦利亞書 10 1| 當春天ê雨ê時，lín tio̍h對耶和華求雨，就是發出sih-nà ê耶和華；伊beh kā in落chōe-chōe chūn ê雨，hō͘ ta̍k人有田園ê菜蔬。
撒迦利亞書 10 2| 因為家內ê偶像講白賊，占卜ê看虛假，講無影跡ê夢，空空安慰人；所以in迷路親像羊；koh因為無牧者，致到受困苦。
撒迦利亞書 10 3| 我ê受氣對hiah-ê牧者發作，我也beh辨理hiah-ê工ê山羊；因為萬軍ê耶和華看顧祂ê羊群，就是猶大家，hō͘ in親像祂ê好馬tī戰陣。
撒迦利亞書 10 4| 厝角石tùi祂出，堅固ê釘也tùi祂出，交戰ê弓也tùi祂出，chiah-ê掌權ê也tùi祂出。
撒迦利亞書 10 5| In beh親像勇士，tī戰陣踏對敵tī街路ê土糜中；in beh交戰，因為耶和華kap in tī-teh；見若騎馬ê無m̄見笑。
撒迦利亞書 10 6| 我beh堅固猶大家，拯救約瑟ê家；beh chhōa in tò來，因為我憐憫in；in beh親像我bē-bat棄sak in ê款；因為我是耶和華in ê上帝，我beh疼in。
撒迦利亞書 10 7| Í-hoat-liân beh親像勇士；in ê心歡喜，親像lim酒；in ê kiáⁿ兒beh看見來歡喜；in ê心beh因為耶和華快樂。
撒迦利亞書 10 8| 我beh出口號，來聚集in；因為我已經救贖in，in beh加添親像in前ê加添。
撒迦利亞書 10 9| 我雖然四散in tī列國中，in beh tī遠ê所在記念我；in kap in ê kiáⁿ兒lóng beh活teh，koh tò來。
撒迦利亞書 10 10| 我beh koh hō͘ in tùi埃及tò來，聚集in出亞述；chhōa in到Ki-lia̍t地kap黎巴嫩；也無夠額所在thang hō͘ in khiā起。
撒迦利亞書 10 11| 伊beh經過苦難ê海，攻擊海中ê波浪；尼羅河深ê所在beh lóng乾去；亞述ê驕傲beh降低，埃及ê權柄beh無去。
撒迦利亞書 10 12| 我beh hō͘ in tī耶和華勇壯；koh託伊ê名行來行去；這是耶和華講ê。
撒迦利亞書 11 1| 黎巴嫩ah，你Tio̍h開你ê門，hō͘火thang燒滅你ê柏香樹。
撒迦利亞書 11 2| 松樹ah，lín tio̍h哮，因為柏香樹已經倒，súi ê樹已經毀壞；Pa-san ê橡樹ah，lín tio̍h哮，因為茂盛ê樹林已經衰敗。
撒迦利亞書 11 3| 聽ah，有牧者teh哮，因為in ê榮耀毀壞lah；聽ah，有勇ê獅hm̄-hm̄哮，因為約旦河邊ê樹林荒廢lah。
撒迦利亞書 11 4| 耶和華，我ê上帝，án-ni講：
撒迦利亞書 11 5| Beh thâi ê羊群你tio̍h飼；買in-ê thâi in，家己掠做無罪；賣in-ê講，耶和華是應該o-ló-ê，因為我好額lah；in ê牧者也無憐憫in。
撒迦利亞書 11 6| 耶和華講，我無koh憐憫chit所在khiā起ê百姓；看ah，我beh將in ta̍k人交tī in厝邊ê手，也tī伊ê王ê手；in beh phah chit-ê地方；我也無beh救百姓脫離in ê手。
撒迦利亞書 11 7| Tùi án-ni，我飼beh thâi ê羊群，就是羊群中第一困苦ê。我家己取兩支柺á，一支叫做恩惠，一支叫做連絡，來飼chit-ê羊群。
撒迦利亞書 11 8| 一月日內，我除去三個牧者，因為我ê心厭賤in，in ê心也棄嫌我。
撒迦利亞書 11 9| 我就講，我無beh養飼lín，死ê chhut-chāi伊死；無去ê，chhut-chāi伊無去；所chhun-ê，chhut-chāi in相吞食。
撒迦利亞書 11 10| 我kia̍h我hit支恩惠ê柺á at折伊，來廢無我kap萬百姓所立ê約；
撒迦利亞書 11 11| Hit日就廢無伊；困苦ê羊ǹg望我ê，lóng知這是耶和華ê話。
撒迦利亞書 11 12| 我對in講，Lín若掠做好，就hō͘我工錢，若無，就soah；Tùi án-ni， in秤(phêng)銀三十做我ê工錢。
撒迦利亞書 11 13| 耶和華kā我講，Tio̍h將hit-ê hiat hō͘燒磁人，就是in所估我高ê價錢；我就the̍h hit-ê銀三十，hiat hō͘燒磁人，tī耶和華ê殿。
撒迦利亞書 11 14| 我koh at折我第二支ê柺á，名做連絡ê，來廢無猶大kap以色列兄弟ê情義。
撒迦利亞書 11 15| 耶和華koh kā我講，你koh the̍h戇ê牧者所用hiah-ê器具。
撒迦利亞書 11 16| 看ah，我beh tī chit所在興起一個牧者，失落ê，伊無beh chhap；四散ê，伊無beh chhē；受傷ê，伊無beh醫伊；勇壯ê，伊無beh飼伊；kan-ta beh食肥ê ê肉，拆裂伊ê蹄。
撒迦利亞書 11 17| 無路用ê牧者，棄sak羊群ê，有災厄ah，刀beh臨到伊ê手，kap伊ê chiàⁿ目；伊ê手beh全然枯焦，伊ê chiàⁿ目beh烏烏暗暗。
撒迦利亞書 12 1| 耶和華論以色列默示ê話。耶和華thí開chiah-ê天，建立地ê根基，創造人ê心神ê；
撒迦利亞書 12 2| 祂ê話講，看ah，我beh hō͘耶路撒冷做四圍chiah-ê百姓致到醉ê杯，耶路撒冷受圍困ê時，猶大也beh án-ni。
撒迦利亞書 12 3| Hit日我beh hō͘耶路撒冷對tī萬百姓成做重ê石，見若giâ伊ê，beh受重傷；地上列邦beh聚集來攻擊伊。
撒迦利亞書 12 4| 耶和華講，到hit日，我beh hō͘ lóng總ê馬驚惶，hō͘騎馬ê人癲顛狂；我beh看顧猶大家，phah列國一切ê馬，hō͘伊chhiⁿ-mî。
撒迦利亞書 12 5| 猶大ê族長，心內beh講，耶路撒冷khiā起ê百姓做我ê力；因為in óa靠in ê上帝萬軍ê耶和華。
撒迦利亞書 12 6| Hit日我beh hō͘猶大ê族長，親像火鼎tī柴ê中間，koh親像火把tī稻綑ê中間；in beh tī tò-pêng chiàⁿ-pêng燒滅四圍ê列國；耶路撒冷beh猶原tiàm-tī本所在，就是耶路撒冷。
撒迦利亞書 12 7| 耶和華beh事先拯救猶大ê布棚，hō͘大衛ê家ê榮光kap耶路撒冷khiā起ê百姓ê榮光，bōe能贏過猶大。
撒迦利亞書 12 8| Hit日耶和華beh保護耶路撒冷khiā起ê百姓；in中間軟chiáⁿ-ê，tī hit日beh親像大衛；大衛ê家beh親像上帝，親像tī in頭前ê耶和華ê使者。
撒迦利亞書 12 9| Hit日，來攻擊耶路撒冷ê列國，我定tio̍h意思beh滅伊。
撒迦利亞書 12 10| 我beh用恩惠kap祈禱ê神，piàⁿ落tī大衛ê家，kap耶路撒冷khiā起ê百姓；in beh仰望我，就是in所鑿ê；koh beh為tio̍h伊悲哀，親像人為tio̍h孤身ê kiáⁿ悲哀；koh為tio̍h伊憂苦，親像人為tio̍h大kiáⁿ憂苦一樣。
撒迦利亞書 12 11| 當hit日，tī耶路撒冷beh有大大悲哀，親像tī Bí-kiat-to平洋ê Hap-ta̍t-lîm-bûn ê悲哀。
撒迦利亞書 12 12| 境內悲哀，ta̍k家另外tiàm；大衛族ê家另外tiàm，in ê婦人人另外tiàm；Ná-tan族ê家另外tiàm，in ê婦人人另外tiàm。
撒迦利亞書 12 13| 利未族ê家另外tiàm，in ê婦人人也另外tiàm；Sī-múi族ê家另外tiàm，in ê婦人人也另外tiàm。
撒迦利亞書 12 14| 其餘hiah-ê家ta̍k家另外tiàm，in ê婦人人也另外tiàm。
撒迦利亞書 13 1| 當hit日beh為tio̍h大衛ê家kap耶路撒冷khiā起ê百姓開一個水泉，洗除罪惡kap lâ-sâm。
撒迦利亞書 13 2| 萬軍ê耶和華講，當hit日，我beh tùi chit-ê地方除去偶像ê名，無koh hō͘人記念；也beh hō͘先知kap污穢ê神離開chit所在。
撒迦利亞書 13 3| 若有人讖語，生伊ê父母beh kā伊講，你bōe得tio̍h活，因為你託耶和華ê名講白賊；生伊ê父母，tī伊讖語ê時，beh將伊鑿透。
撒迦利亞書 13 4| Hit日hiah-ê先知，ta̍k-ê tī in讖語ê時，beh為tio̍h in ê異象來見笑，無koh穿有毛ê衫來騙人；
撒迦利亞書 13 5| 伊beh講，我m̄是先知，我是作穡人；我tùi細漢就做人ê奴僕。
撒迦利亞書 13 6| 有人beh問伊講，你兩手ê中間是甚麼傷ah？伊beh應講，這是我tī朋友ê家中所受ê傷。
撒迦利亞書 13 7| 萬軍ê耶和華講，刀劍ah，tio̍h起來攻擊我ê牧者，也攻擊hit-ê kap我做同伴ê人；phah牧者，羊群就四散；hiah-ê微細ê，我beh oa̍t-tńg手到tī in。
撒迦利亞書 13 8| 耶和華講，chit-ê全地ê人，兩份beh受剪除來死；一份beh留teh。
撒迦利亞書 13 9| 我beh hō͘ chit-ê三份一經過火，鍛鍊in親像鍛鍊銀，試煉in親像試煉金；in beh求叫我ê名，我beh應in；我beh講，這是我ê百姓；in也beh講，耶和華是我ê上帝。
撒迦利亞書 14 1| 看ah，耶和華ê日beh到，你ê貨財beh hō͘人分tī lín中間。
撒迦利亞書 14 2| 因為我beh聚集萬國kap耶路撒冷交戰；城beh受攻破，厝宅beh受搶劫，婦人人beh受凌辱；城內ê百姓一半受人掠去；所chhun ê百姓猶原tī城內，無致到剪除。
撒迦利亞書 14 3| Hit時耶和華beh出去kap hiah-ê國交戰，親像從前臨陣ê日交戰一樣。
撒迦利亞書 14 4| 當hit日，祂ê腳beh khiā tī橄欖山，chit-ê山tī耶路撒冷頭前ê東勢；橄欖山beh tùi中央裂開，tùi東到西，成做極大ê山谷；山ê一半移徙ǹg北，一半移徙ǹg南。
撒迦利亞書 14 5| Lín beh tùi我ê山谷中逃走，因為山谷beh透到A-sat，lín beh逃走親像猶大王O͘-se-ngá ê年間，為tio̍h地動ê逃走一樣；耶和華我ê上帝beh臨到，lóng總ê聖ê kap你來。
撒迦利亞書 14 6| Hit日ê光，beh m̄成光m̄成暗。
撒迦利亞書 14 7| Beh有一個特別日，是耶和華所知ê，m̄是日，也m̄是暝；到ê-hng時chiah有光。
撒迦利亞書 14 8| Hit日beh有活水tùi耶路撒冷出來；一半流去東海，一半流去西海；冬天夏天lóng是án-ni。
撒迦利亞書 14 9| 耶和華beh tī全地做王；當hit日耶和華獨一，祂ê名也是獨一。
撒迦利亞書 14 10| 全地tùi Ka-pa到耶路撒冷南方ê Lîm-bûn，beh變親像A-la̍h-pa；耶路撒冷beh升高tiàm tī伊ê本所在，就是tùi便雅憫ê門，到頭一個門ê所在，koh到角頭ê門，亦tùi Hap-lâm-gia̍p ê樓，直到王ê酒窟。
撒迦利亞書 14 11| Beh有人tiàm tī hit中間，無koh有咒詛；耶路撒冷beh安然khiā起。
撒迦利亞書 14 12| Hiah-ê列國kap耶路撒冷交戰ê，耶和華beh用chit號ê災厄攻擊in；in ê腳iáu khiā-teh ê時，in ê肉beh朽爛，目睭beh朽爛tī目睭孔，舌beh朽爛tī嘴內。
撒迦利亞書 14 13| 當hit日耶和華beh hō͘ in中間大擾亂；in ta̍k人用手相khiú，koh起手相攻擊。
撒迦利亞書 14 14| 猶大也beh kap耶路撒冷交戰；hit時四圍列國ê貨財，就是金、銀、衣裳，beh聚集chōe-chōe。
撒迦利亞書 14 15| Hit-ê所beh到tī馬、騾、駱駝、驢，以及營中一切ê cheng-siⁿ ê災厄，kap chit-ê災厄一般樣。
撒迦利亞書 14 16| 所有來攻擊耶路撒冷ê列國chhun ê人，beh年年上來敬拜大ê王，萬軍ê耶和華，也守搭寮節。
撒迦利亞書 14 17| 地上萬族中，見若無上耶路撒冷敬拜大ê王，萬軍ê耶和華ê，beh無落雨tī in hia。
撒迦利亞書 14 18| 埃及族若無上來，beh無雨tī in hia；beh有災厄，就是耶和華用來攻擊hiah-ê無上來守搭寮節ê列國ê。
撒迦利亞書 14 19| 這就是埃及ê刑罰，也是hiah-ê無上來守搭寮節ê列國ê刑罰。
撒迦利亞書 14 20| 當hit日，馬ê hâm-lêng beh刻字講，做聖歸tī耶和華；耶和華殿內ê鍋，beh親像壇前ê碗。
撒迦利亞書 14 21| 見若耶路撒冷kap猶大ê鍋，lóng beh做聖歸萬軍ê耶和華；見若獻祭ê，lóng beh用chiah-ê鍋，煮肉tī hit內面；當hit日，tī萬軍ê耶和華ê殿內，無koh有迦南人。
瑪拉基書 1 1| 耶和華默示ê話，託重瑪拉基傳hō͘以色列ê。
瑪拉基書 1 2| 耶和華講，我有疼lín；總是lín講，你tī甚麼事疼阮ah？耶和華講，以掃kiám m̄是雅各ê兄mah？總是我疼雅各；
瑪拉基書 1 3| 怨恨以掃，hō͘伊ê山荒廢，用伊ê業交hō͘曠野ê山狗。
瑪拉基書 1 4| Í-tong講，阮現在雖然毀壞，iáu-kú beh koh起荒廢ê所在；萬軍ê耶和華án-ni講，In beh起伊，我beh毀伊；人beh稱伊做罪惡ê境界，做耶和華永遠受氣ê百姓。
瑪拉基書 1 5| Lín beh親目看見，也beh講，Tī以色列警戒ê外面，耶和華beh做大。
瑪拉基書 1 6| 看輕我ê名ê祭司ah，萬軍ê耶和華對lín講，Kiáⁿ尊敬伊ê老父，奴僕尊敬伊ê主人，我若做父，我得tio̍h尊敬tī toh-lo̍h？我若做主人，我得tio̍h敬畏tī toh-lo̍h？Lín就講，阮tī甚麼事看輕你ê名ah？
瑪拉基書 1 7| lín用無清氣ê餅獻tī我ê壇；iáu koh講，阮tī甚麼事褻瀆你ah？因為lín講，耶和華ê桌是thang看輕ê。
瑪拉基書 1 8| Lín將chhiⁿ-mî ê cheng-siⁿ獻做祭物，這kiám m̄是pháiⁿ mah？將跛腳á是有病ê cheng-siⁿ來獻，這kiám m̄是pháiⁿ mah？Lín 試獻hō͘ lín ê總督，伊beh歡喜lín，接納lín mah？這是萬軍ê耶和華講ê。
瑪拉基書 1 9| Taⁿ勸lín，懇求上帝施恩寬容咱；chit-ê事tùi lín ê手chiah有；祂kiám beh接納lín中間一人mah？這是萬軍ê耶和華講ê。
瑪拉基書 1 10| 願lín中間有人關殿門，免得lín空空tī我ê壇起火。萬軍ê耶和華講，我無歡喜lín，亦無beh tùi lín ê手接納禮物。
瑪拉基書 1 11| 萬軍ê耶和華講，Tùi日出到日落ê所在，我ê名做大tī列邦中；ta̍k所在奉我ê名燒香，獻清氣ê禮物；因為我ê名做大tī列邦中。
瑪拉基書 1 12| 總是lín褻瀆伊，講，耶和華ê桌無清氣，伊ê頂面ê食物是thang看輕ê。
瑪拉基書 1 13| Lín koh講，看ah，到hiah囉嗦費氣；亦掩鼻厭賤伊；這是萬軍ê耶和華講ê。lín用所搶ê，跛腳ê，破相ê，the̍h來獻做禮物，我kiám beh tùi lín ê手接納mah？這是耶和華講ê。
瑪拉基書 1 14| 假好ê人，tī kui群中有公ê cheng-siⁿ，伊下願就用有瑕疵ê，獻hō͘主，chit號ê人thang咒詛，因為我是大君王，我ê名tī列國中是thang驚畏ê；這是萬軍ê耶和華講ê。
瑪拉基書 2 1| Lín chiah-ê祭司ah，chit-ê命令是hō͘ lín-ê。
瑪拉基書 2 2| 萬軍ê耶和華講，Lín若m̄聽，m̄ hē tī心裡，來歸榮光我ê名，我就hō͘咒詛到tī lín，hō͘ lín ê福氣變做咒詛；我已經咒詛，因為lín無將命令hē tī心裡。
瑪拉基書 2 3| 看ah，我beh為tio̍h lín來phah-pháiⁿ種子，koh用糞糊lín ê面，就是lín ê牲禮ê糞；lín beh kap伊平平除去。
瑪拉基書 2 4| Lín就知我用chit-ê命令hō͘ lín，thang做我kap利未所立ê約；這是萬軍ê耶和華講ê。
瑪拉基書 2 5| 我kap伊所立ê，是活命kap平安ê約；我將這hō͘伊，hō͘伊驚畏；伊就驚畏我，敬畏我ê名。
瑪拉基書 2 6| 真理ê律法tī伊ê嘴內；tī伊ê嘴唇chhē無不義；伊用平安正直kap我同行，hō͘ chōe-chōe人oa̍t-tńg離開pháiⁿ。
瑪拉基書 2 7| 因為祭司ê嘴唇tio̍h存智識，人tio̍h對伊ê嘴請教律法，因為伊是萬軍ê耶和華ê使者。
瑪拉基書 2 8| 總是lín有離開hit條路，hō͘ chōe-chōe人tī律法tio̍h-tak；lín敗壞利未ê約；這是萬軍ê耶和華講ê。
瑪拉基書 2 9| 所以我hō͘ lín受眾人看輕，看做下賤；因為lín無守我ê道路，tī律法用偏私款待人。
瑪拉基書 2 10| 咱kiám m̄是同一個父mah？Kiám m̄是一位上帝創造咱mah？咱ta̍k人啥事用詭詐款待兄弟，敗壞列祖ê約ah？
瑪拉基書 2 11| 猶大行詭詐koh tī以色列kap耶路撒冷ê中間行可惡ê事；因為猶大褻瀆耶和華所疼ê聖所；chhōa服事外邦ê上帝ê cha-bó͘-kiáⁿ做bó͘。
瑪拉基書 2 12| 行chit號事ê人，願耶和華tùi雅各ê布棚中，除去伊所有ê人，或是醒ê，或是應ê，以及獻禮物hō͘萬軍ê耶和華ê。
瑪拉基書 2 13| Lín koh án-ni做，hō͘目屎啼哭kap吐氣遍滿耶和華ê壇，致到祂無koh看顧禮物，也無歡喜tùi lín ê手接納。
瑪拉基書 2 14| Lín iáu-kú講，這是啥事？因為耶和華tī你kap你少年所娶ê bó͘ ê中間做干證；伊雖然是你ê匹配，koh是你盟約ê bó͘，你iáu-kú用詭詐款待伊。
瑪拉基書 2 15| 伊ê神雖然有chhun，kiám m̄是造一個mah？啥事只有一個？就是beh求聖ê後裔。所以tio̍h謹守lín ê心，ta̍k人m̄-thang用詭詐款待少年所娶ê bó͘。
瑪拉基書 2 16| 耶和華以色列ê上帝講，離bó͘ ê事，kap用強暴款待bó͘ ê人，我怨恨伊；所以tio̍h謹慎守lín ê心，m̄-thang行詭詐；這是萬軍ê耶和華講ê。
瑪拉基書 2 17| Lín用話刁難耶和華。Lín iáu-kú講，阮用甚麼刁難伊ah？因為lín講，凡若做pháiⁿ-ê，耶和華看伊做好，koh歡喜伊；á是公義ê上帝tī toh-lo̍h ah？
瑪拉基書 3 1| 萬軍ê耶和華講，看ah，我差我ê使者，伊beh tī我ê頭前備辦路；lín所chhē ê主，beh忽然到祂ê殿，盟約ê使者，就是lín所欣慕ê，看ah，祂來lah。
瑪拉基書 3 2| 獨獨祂來ê日，是誰當ōe-khí；祂顯現ê時，是誰 khiā-ōe-tiâu？因為祂親像鍛鍊ê ê火，koh親像漂布ê ê鹼(kiⁿ)。
瑪拉基書 3 3| 祂beh坐teh，親像鍛鍊銀hō͘伊清氣ê，來清氣利未ê kiáⁿ孫，鍛鍊in親像金銀；in就beh憑公義獻禮物hō͘耶和華。
瑪拉基書 3 4| Hit時猶大kap耶路撒冷所獻ê禮物，beh得tio̍h耶和華歡喜，親像舊時ê日，古早ê年。
瑪拉基書 3 5| 萬軍ê耶和華講，我beh臨到lín，來審判；我beh緊緊做干證來指明行邪術ê，行姦淫ê，lām-sám chiù-chōa-ê，虧負做工人ê工錢ê，欺壓寡婦孤兒ê，冤枉出外人ê，kap無驚畏我ê。
瑪拉基書 3 6| 因為我耶和華無改換；所以lín雅各ê kiáⁿ無tú-tio̍h滅無。
瑪拉基書 3 7| 萬軍ê耶和華講，Tùi lín列祖ê日以來，lín有違背我ê律例，也無守伊；taⁿ lín tio̍h oa̍t-tńg chhē我，我就oa̍t-tńg chhē lín；總是lín講，阮tio̍h怎樣oa̍t-tńg？
瑪拉基書 3 8| 人kiám thang偷the̍h上帝ê物mah？Lín竟然偷the̍h我ê物。總是lín講，阮tī甚麼事偷the̍h你ê物ah？就是tī應該納ê十份一kap禮物。
瑪拉基書 3 9| 因為lín thong國ê人，lóng偷the̍h我ê物；所以lín受重ê咒詛。
瑪拉基書 3 10| 萬軍ê耶和華講，Lín tio̍h用十份ê一份，完全送入府庫，hō͘我ê厝有米糧；用chit-ê來試我，看我果然kā lín開天ê窗á，piàⁿ福氣hō͘ lín，到無teh thang hē無？
瑪拉基書 3 11| 萬軍ê耶和華講，我beh為lín責備草蜢，無容允伊毀壞土產；lín田裡ê葡萄樹，tī未熟ê事先，也無落粒。
瑪拉基書 3 12| 萬軍ê耶和華講，萬國beh稱lín做有福氣ê，因為lín beh做thang歡喜ê地。
瑪拉基書 3 13| 耶和華講，lín用硬ê話激我。Lín iáu-kú講，阮用甚麼話激你ah？
瑪拉基書 3 14| Lín bat講，服事上帝是空空，阮遵守祂ê命令，tī萬軍ê耶和華面前刻苦來行，有甚麼利益ah？
瑪拉基書 3 15| Taⁿ阮稱驕傲ê人有福氣；亦koh行pháiⁿ ê人得tio̍h建立；in試上帝，iáu-kú得tio̍h救出。
瑪拉基書 3 16| Hit時敬畏耶和華ê人相kap講，耶和華俯耳孔teh聽；koh有記念ê冊寫tī祂ê面前，是為tio̍h敬畏耶和華siàu念祂ê名ê人。
瑪拉基書 3 17| 萬軍ê耶和華講，Tī我所定tio̍h ê日，in beh歸tī我，做特別ê寶貝；我beh疼惜in，親像人疼惜hit-ê服事伊ê kiáⁿ兒。
瑪拉基書 3 18| Hit時lín beh koh ōe曉得好人kap pháiⁿ人ê分別，服事上帝ê人kap無服事上帝ê人ê分別。
瑪拉基書 4 1| 萬軍ê耶和華講，看ah，hit日beh到，親像火爐teh to̍h；見若驕傲ê kap行pháiⁿ-ê，beh親像草幼；hit-ê beh來ê日beh一盡燒伊，根kap枝lóng無留teh。
瑪拉基書 4 2| 獨獨lín敬畏我ê名ê人，beh有公義ê日起來照lín；伊ê翼有醫治ê功效；lín beh出來tiô跳，親像寮內肥ê牛á。
瑪拉基書 4 3| Tī我所定tio̍h ê日，lín beh thún踏pháiⁿ人，因為in beh做火灰tī lín ê腳下。這是萬軍ê耶和華講ê。
瑪拉基書 4 4| Lín tio̍h記得我ê奴僕摩西ê律法，就是我tī Hô-lia̍t為tio̍h以色列眾人所吩咐伊ê，就是律例kap法度。
瑪拉基書 4 5| 看ah，耶和華大koh thang驚ê日未到ê事先，我beh差先知以利亞到lín hia；
瑪拉基書 4 6| 伊beh hō͘做老父ê ê心oa̍t-tńg ǹg伊ê kiáⁿ，做kiáⁿ-ê ê心，oa̍t-tńg ǹg伊ê老父，免得我來咒詛chit-ê地。
馬太福音 1 1| 亞伯拉罕ê後裔，大衛ê後裔，耶穌基督ê家譜。
馬太福音 1 2| 亞伯拉罕生以撒；以撒生雅各；雅各生猶大kap伊ê兄弟；
馬太福音 1 3| 猶大tùi Tāi-má氏生Hoat-le̍k-sū kap撒拉；Hoat-le̍k-sū生Í-sū-lûn；Í-sū-lûn生A-lân；
馬太福音 1 4| A-lân生A-bí-ná-ta̍t；A-bí-ná-ta̍t生Ná-sūn；Ná-sūn生Sat-bûn；
馬太福音 1 5| Sat-bûn tùi Lat-ha̍p氏生Pho-sū；Pho-sū tùi Lō͘-tek氏生O-pek；O-pek生Iâ-se；
馬太福音 1 6| Iâ-se生大衛王。
馬太福音 1 7| 大衛tùi O͘-lī-a ê bó͘生所羅門；所羅門生Lô-pho-àm；Lô-pho-àm生A-pí-a；A-pí-a生A-sat；
馬太福音 1 8| A-sat生Iok-sa-hoat；Iok-sa-hoat生Iok-lân；Iok-lân生O͘-se-a；
馬太福音 1 9| O͘-se-a生約旦；約旦生A-khap-sū；A-khap-sū生Hi-se-ka；
馬太福音 1 10| Hi-se-ka生Má-ná-se；Má-ná-se生A-bûn；A-bûn生Iok-se-a；
馬太福音 1 11| 百姓受遷徙到巴比倫ê時，Iok-se-a生Iâ-ko-nî-a kap伊ê兄弟。
馬太福音 1 12| 遷徙到巴比倫了後，Iâ-ko-nî-a生Sat-lia̍p-thiat；Sat-lia̍p-thiat生Só͘-lô-pá-pek；
馬太福音 1 13| Só͘-lô-pá-pek生A-pí-ut；A-pí-ut生Í-lī-a-kim；Í-lī-a-kim生A-só͘；
馬太福音 1 14| A-só͘生Sat-to̍k；Sat-to̍k生A-kim；A-kim生Í-lu̍t；
馬太福音 1 15| Í-lu̍t生Í-lī-a-sat；Í-lī-a-sat生Má-tàn；Má-tàn生雅各；
馬太福音 1 16| 雅各生約瑟，就是馬利亞ê丈夫；稱做基督ê耶穌，是tùi chit-ê馬利亞生ê。
馬太福音 1 17| tùi亞伯拉罕到大衛，共十四代；tùi大衛到遷徙去巴比倫ê時，亦十四代；tùi遷徙去巴比倫ê時到基督，koh十四代。
馬太福音 1 18| 耶穌基督ê出世，記tī下底：伊ê老母馬利亞已經做約瑟定tio̍h，iáu-bē娶過門，就tùi聖神有身孕。
馬太福音 1 19| 伊ê丈夫約瑟是義ê人，m̄ ài顯然辦伊，按算beh暗靜廢親。
馬太福音 1 20| Teh想ê時，有主ê天使tī伊ê眠夢中出現講，大衛ê後裔，約瑟ah，莫得驚，tio̍h娶你ê bó͘馬利亞過門；因為伊所懷孕ê是tùi聖神。
馬太福音 1 21| 伊beh生kiáⁿ，你tio̍h叫伊ê名做耶穌；因為伊beh救伊ê百姓 脫出in ê罪惡。
馬太福音 1 22| Chit-ê事lóng成，是beh應驗主託先知所講ê，講，
馬太福音 1 23| 你看，在室女beh身孕生kiáⁿ；	   人beh叫伊ê名做以馬內利；翻譯就是上帝kap咱tī-teh。
馬太福音 1 24| 約瑟睏醒起來，照主ê天使所命令去行，娶伊ê bó͘過門；
馬太福音 1 25| 無kap伊同房，到伊生kiáⁿ；就叫伊ê名做耶穌。
馬太福音 2 1| 當希律王ê時，耶穌已經出世tī猶太ê伯利恆，有幾nā個博士tùi東方來到耶路撒冷，
馬太福音 2 2| 講，出世做猶太人ê王ê tī tá-lo̍h？因為阮tī東方有看見伊ê星，chiah來beh拜伊。
馬太福音 2 3| 希律王聽見就peh-pak，thong耶路撒冷亦是án-ni。
馬太福音 2 4| 就聚集眾祭司頭，kap百姓間ê經學士，問in基督tio̍h tī甚麼所在出世。
馬太福音 2 5| In kā伊講，Tī猶太ê伯利恆；因為先知有記載講，
馬太福音 2 6| 猶太地，伯利恆ah，	Tī猶太chiah-ê頭人中，　　你lóng m̄是第一細ê；	因為beh有一個人君對你出，　　來照顧我ê百姓以色列。
馬太福音 2 7| Tùi án-ni，希律暗靜召博士，對in詳細查hit-ê星出現ê時。
馬太福音 2 8| 就差in去伯利恆講，Lín去詳細探聽hit-ê嬰á ê事；chhē-tio̍h就來kā我講，hō͘我也thang去拜伊。
馬太福音 2 9| In聽王ê話就去；忽然東方所看見ê星做頭chhōa in，到嬰á ê所在，就歇tī hit頂面。
馬太福音 2 10| In看見hit-ê星，歡喜到bōe顧得。
馬太福音 2 11| 入厝，看見嬰á kap伊ê老母馬利亞；就仆落拜嬰á；開in ê寶盒，獻禮物hō͘伊，就是黃金、乳香、沒藥。
馬太福音 2 12| Koh tī眠夢中得tio̍h指點，教in m̄-thang 倒tńg去就近希律，就tùi別條路倒去本所在。
馬太福音 2 13| In倒去了，有主ê天使tī約瑟眠夢中出現講，起來，chhōa嬰á kap伊ê老母，走去埃及，tòa hia到我kā你講；因為希律beh chhē嬰á來滅伊。
馬太福音 2 14| 伊就起來，透暝chhōa嬰á kap伊ê老母去埃及。；tòa hia到希律死；
馬太福音 2 15| 是beh應驗主託先知所講ê，講，我bat召我ê kiáⁿ出埃及。
馬太福音 2 16| Hit時希律知hō͘博士設去，就大受氣，差人將伯利恆kap周圍所有ê ta-po͘ gín-ná，照伊tùi博士詳細查ê時，凡若二歲以下ê一盡thâi。
馬太福音 2 17| Án-ni應驗早託先知耶利米所講ê，講，
馬太福音 2 18| Tī Lia̍p-má聽見聲，	  啼哭koh大傷悲，	  Lia̍p-結哭伊ê kiáⁿ兒；	  M̄願受安慰，因為in無--去。
馬太福音 2 19| 希律已經死，主ê天使tī埃及，tī約瑟眠夢中出現講，
馬太福音 2 20| 起來，chhōa嬰á kap伊ê老母去以色列地；因為hiah-ê ài害嬰á ê性命ê已經死lah。
馬太福音 2 21| 伊就起來，chhōa嬰á kap伊ê老母到以色列地。
馬太福音 2 22| 總是聽見A-ki-ló續接伊ê老父希律tī猶太做王，就m̄敢去hia；既然tī眠夢中得tio̍h指點，就退去加利利ê境內。
馬太福音 2 23| 到一個城，名拿撒勒，tiàm hia khiā起；是beh應驗早託chiah-ê先知所講ê講，伊beh叫做拿撒勒人。
馬太福音 3 1| 當hit時，行洗禮ê約翰來，tī猶太ê曠野宣傳講，
馬太福音 3 2| Lín tio̍h反悔；因為天國近lah。
馬太福音 3 3| Chit人就是主託先知以賽亞所指ê，講，	有teh叫tī曠野ê，伊ê聲講，	備辦主ê路，	修直伊ê小路。
馬太福音 3 4| Chit-ê約翰穿駱駝毛ê衫，腰hâ皮帶；伊所食是草蜢kap山野ê蜜。
馬太福音 3 5| Hit時耶路撒冷kap thong猶太，以及約旦四方ê眾人出來就近伊；
馬太福音 3 6| tī約旦河tùi伊受洗禮，認in ê罪。
馬太福音 3 7| 約翰看見法利賽kap撒都該人，chōe-chōe就近伊ê洗禮，就kā in講，毒蛇ê類ah，是誰-á指示lín閃避將來ê受氣ah？
馬太福音 3 8| 所以lín tio̍h結hit號合tī反悔ê果子。
馬太福音 3 9| 莫得家己phah算講，有亞伯拉罕做阮ê父；因為我kā lín講，上帝會tùi chiah-ê石頭出kiáⁿ孫hō͘亞伯拉罕。
馬太福音 3 10| Taⁿ斧頭已經hē tī樹頭；見若樹無結好果子ê，就chhò伊，hiat落火。
馬太福音 3 11| 我用水kā lín行洗禮，beh hō͘ lín反悔；但是tè尾我來ê，比我khah有權能，伊ê鞋我亦bōe堪得the̍h；伊beh用聖神kap火kā lín洗。
馬太福音 3 12| 伊ê手the̍h簸箕，beh將伊hit場一盡簸，收伊ê麥入倉；若是麥hiūⁿ就用bōe-hoa ê火燒伊。
馬太福音 3 13| Hit時耶穌tùi加利利到約旦，就近約翰，beh tùi伊受洗禮。
馬太福音 3 14| 但是約翰阻止伊講，我ha̍p-kai對你受洗禮，你反tńg就近我mah？
馬太福音 3 15| 耶穌應伊講，Taⁿ請允我，因為咱合宜tio̍h án-ni，來盡lóng總ê義。就允伊。
馬太福音 3 16| 耶穌已經受洗禮，liâm-piⁿ tùi水上來：天忽然為tio̍h伊開，伊就看見上帝ê神，親像鴿á降臨tī伊ê頂面。
馬太福音 3 17| Koh tùi天有聲講，chit-ê是我疼ê Kiáⁿ，我所歡喜ê。
馬太福音 4 1| Hit時耶穌hō͘聖神chhōa到曠野，beh受魔鬼試。
馬太福音 4 2| 已經禁食四十日暝，後來就iau。
馬太福音 4 3| 試ê óa來kā伊講，你若是上帝ê Kiáⁿ，就教chiah-ê石變做餅。但是伊應講，
馬太福音 4 4| 有記載講，人ê活，m̄-nā óa靠餅，就是óa靠tùi上帝ê嘴所出lóng總ê話。
馬太福音 4 5| 魔鬼就chhōa伊到聖城，hō͘伊khiā tī殿ê尾溜，kā伊講，
馬太福音 4 6| 你若是上帝ê Kiáⁿ，tio̍h家己tiô落去；因為有記載講，	伊beh為tio̍h你命令伊ê天使，	In beh用手扶你，	免得你ê腳tak-tio̍h石。
馬太福音 4 7| 耶穌kā伊講，Koh有記載講，莫得試主你ê上帝。
馬太福音 4 8| 魔鬼koh chhōa伊上極高ê山，用天下萬國kap in ê榮光hō͘伊看；
馬太福音 4 9| kā伊講，你若仆落拜我，chiah-ê我lóng hō͘你。
馬太福音 4 10| 耶穌就kā伊講，撒旦，退去；因為有記載講，Tio̍h拜主，你ê上帝；獨獨服事inā-tiāⁿ。
馬太福音 4 11| Tùi án-ni魔鬼離開伊；有天使到，來伺候伊。
馬太福音 4 12| 耶穌聽見約翰關監，就退去加利利；
馬太福音 4 13| 離開拿撒勒，去迦百農khiā起；chit所在tī海邊，tī Se-pò͘-lûn kap La̍p-tāi-lī ê交界；
馬太福音 4 14| 是beh應驗早託先知以賽亞所講ê，講，
馬太福音 4 15| Se-pò͘-lûn ê地，La̍p-tāi-lī ê地，	沿海墘ê路，約旦ê河外，	外邦ê加利利；
馬太福音 4 16| 坐tī烏暗ê百姓 ，	Bat看見大光；	坐tī死蔭ê地ê，	有光起來照in。
馬太福音 4 17| Tùi hit時耶穌起頭宣傳講，Lín tio̍h反悔，因為天國近lah。
馬太福音 4 18| 耶穌行tī加利利ê海墘；看見兩個兄弟á，就是西門，叫做彼得，kap伊ê兄弟安得烈，拋網tī海裡，因為是討魚人。
馬太福音 4 19| 伊就kā in講，來tè我，我beh hō͘ lín得tio̍h人親像討魚ê。
馬太福音 4 20| In liâm-piⁿ離開網來tè伊。
馬太福音 4 21| Tùi chia進前，koh看見兩個兄弟á，就是西庇太ê Kiáⁿ雅各kap伊ê兄弟約翰，kap in老父西庇太tī船裡teh補網；耶穌招in。
馬太福音 4 22| In liâm-piⁿ離開船，拜別in ê老父，來tè伊。
馬太福音 4 23| 耶穌遍行加利利，tī in ê會堂教示，宣傳天國ê福音，醫好百姓間ta̍k樣ê症頭，kap ta̍k樣ê病痛。
馬太福音 4 24| 伊ê名聲報揚到thong敘利亞；凡有致病ê，tú-tio̍h chōe-chōe樣ê症頭kap痛疼ê，患tio̍h鬼ê、羊-hîn ê，piàn-sūi ê，chhōa in lóng來就近伊，伊就醫好in。
馬太福音 4 25| Hit時，tùi加利利、Te-ka-pho-lī、耶路撒冷、猶太，kap約旦外，有 chōe-chōe陣ê人來tè伊。
馬太福音 5 1| 耶穌看見hiah-ê kui陣ê人，就peh上山；已經坐，伊ê學生就近伊。
馬太福音 5 2| 伊嘴教示in講，
馬太福音 5 3| 心內sòng-hiong ê人有福氣，因為天國是in ê。
馬太福音 5 4| 憂悶ê人有福氣，因為in beh受安慰。
馬太福音 5 5| 溫柔ê人有福氣，因為in beh承接土地。
馬太福音 5 6| Iau嘴乾欣慕義ê人有福氣，因為in beh得tio̍h飽。
馬太福音 5 7| 憐憫人ê人有福氣，因為in beh得tio̍h憐憫。
馬太福音 5 8| 清氣心肝ê人有福氣，因為in beh看見上帝。
馬太福音 5 9| hō͘人和平ê人有福氣，因為in beh稱做上帝ê Kiáⁿ。
馬太福音 5 10| 為tio̍h義bat受khún-tio̍k ê人有福氣，因為天國是in ê。
馬太福音 5 11| 為tio̍h我，人chiah lóe罵lín，khún-tio̍k lín，譭謗lín萬項ê pháiⁿ，lín就有福氣。
馬太福音 5 12| Tio̍h歡喜快樂，因為lín tī天裡ê報賞是大；因為lín以前ê先知人，人亦án-ni khún-tio̍k in。
馬太福音 5 13| Lín是地上ê鹽；鹽若失味，beh用甚麼hō͘伊鹹？後來無路用，不過hiat tī外面，hō͘人thún踏nā-tiāⁿ。
馬太福音 5 14| Lín是世間ê光；城起tī山頂bōe-ōe隱密。
馬太福音 5 15| 無人點燈hē tī斗下，就是hē tī燈台頂，就遍照厝內ê人。
馬太福音 5 16| Án-ni lín ê光tio̍h照tī人ê面前，hō͘ in看見lín ê好所行，來歸榮光hō͘ lín tī天裡ê父。
馬太福音 5 17| 莫得phah算我來是beh廢無律法，á是先知；我來m̄是beh廢無，是beh應驗。
馬太福音 5 18| 因為我實在kā lín講，就到天地廢無，律法ê一點一畫亦決斷bōe廢無，到lóng總成。
馬太福音 5 19| 所以見若毀壞chiah-ê誡命至微細ê一條，續 án-ni教示人ê，tī天國beh稱伊做至微細；獨獨見若行續教示人ê，tī天國beh稱伊做大。
馬太福音 5 20| 因為我kā lín講，設使lín ê義無贏過經學士kap法利賽人ê義，決斷bōe得入天國。
馬太福音 5 21| Lín bat聽見有對古早人講，M̄-thang害死人；害死人ê tio̍h受審判。
馬太福音 5 22| 總是我kā lín講，見若受氣伊ê兄弟ê，tio̍h受審判；見若對伊ê兄弟講Lia̍p-ka ê，tio̍h受公會辦；見若講Mô͘-lī ê，tio̍h受地獄ê火。
馬太福音 5 23| 所以你若teh獻你ê禮物tī祭壇，也tī hia記得你ê兄弟有甚麼hia̍p-hiâm你；
馬太福音 5 24| tio̍h tī hia放下你ê禮物tī壇前，事先去kap你ê兄弟和好，然後來獻你ê禮物。
馬太福音 5 25| 你iáu kap你ê對敵tī路裡，tio̍h緊緊kap伊和，驚了對敵交你hō͘審判官，審判官交你hō͘衙役，你就受關落監。
馬太福音 5 26| 我實在kā你講，一絲一毫bē還，你決斷bōe-ōe出hia。
馬太福音 5 27| Lín bat聽見有話講，M̄-thang行姦淫；
馬太福音 5 28| 但是我kā lín講，見若看見婦女，來動起慾念ê，心內已經淫伊。
馬太福音 5 29| 設使你ê chiàⁿ目致到你犯罪，就tio̍h iah hiat-ka̍k；寧可百體喪失一體，免致你全身hiat落地獄。
馬太福音 5 30| 設使你ê chiàⁿ手致到你犯罪，就tio̍h斬hiat-ka̍k；寧可百體喪失一體，免致你全身去地獄。
馬太福音 5 31| Koh有話講，人若beh離伊ê bó͘，tio̍h用離書hō͘伊；
馬太福音 5 32| 但是我kā lín講，見若m̄是為tio̍h姦淫ê緣故來離伊ê bó͘，便是hō͘伊做有îm-hēng ê；見若chhōa所離ê，亦是行姦淫。
馬太福音 5 33| Koh Lín bat聽見有對古早人講，M̄-thang背chiù-chōa，你所chiù ê chōa，tio̍h還hō͘主；
馬太福音 5 34| 但是我kā lín講，一概莫得chiù-chōa；莫得kí天，因為天是上帝ê座位；
馬太福音 5 35| 莫得kí地，因為地是伊ê腳踏；莫得kí耶路撒冷，因為是大人君ê城。
馬太福音 5 36| 亦莫得kí你ê頭殼來chiù-chōa，因為一支頭毛，你bōe hō͘伊做烏做白。
馬太福音 5 37| 但是lín ê話tio̍h講，是，就是；m̄是，就m̄是；chiah-ê以外是tùi hit-ê pháiⁿ-ê出。
馬太福音 5 38| Lín bat聽見有話講，目睭賠目睭，嘴齒賠嘴齒；
馬太福音 5 39| 但是我kā lín講，莫得kap pháiⁿ抵敵；若有人siàn你chiàⁿ-pêng ê嘴phóe，tò-pêng-ê亦oa̍t hō͘伊。
馬太福音 5 40| 有人ài告你，the̍h你ê內衫，外衫亦放hō͘伊。
馬太福音 5 41| 有人勉強你行一里，就kap伊行兩里。
馬太福音 5 42| 對你求ê，hō͘伊；beh kā你借ê，莫得oa̍t走。
馬太福音 5 43| Lín bat聽見有話講，Tio̍h疼你ê厝邊，怨恨你ê對敵；
馬太福音 5 44| 但是我kā lín講，對敵lín ê，tio̍h疼in；khún-tio̍k lín ê，tio̍h替in祈禱；
馬太福音 5 45| hō͘ lín成做lín tī天裡ê父ê Kiáⁿ；因為伊hō͘伊ê日起來照pháiⁿ人kap好人，亦用雨ak義kap不義ê人。
馬太福音 5 46| 因為lín若疼疼lín ê，有甚麼報賞？hiah-ê抽餉ê kiám無án-ni行mah？
馬太福音 5 47| Lín kan-ta請安lín ê兄弟，有甚麼khah贏人？外邦人kiám無án-ni行mah？
馬太福音 5 48| 所以lín tioh88純全，親像lín ê天父ê純全。
馬太福音 6 1| 謹慎莫得tī人ê面前行lín ê義，故意hō͘ in看見；若án-ni，就無得tio̍h報賞tī lín天裡ê父。
馬太福音 6 2| 所以賑濟ê時，莫得tī你ê面前pûn號頭，親像假好ê人tī會堂kap街路所做ê，ài人榮光in。我實在kā lín講，In已經受tio̍h in ê報賞lah。
馬太福音 6 3| 獨獨你賑濟ê時，莫得hō͘你ê tò手知你ê chiàⁿ手ê所做；
馬太福音 6 4| hō͘你ê賑濟隱密；就你ê父，鑑察tī隱密ê，beh報答你。
馬太福音 6 5| Lín祈禱ê時，莫得親像假好ê人；因為in ài khiā tī會堂kap大街面ê oat-kak祈禱，beh hō͘人看見。我實在kā lín講，In已經受tio̍h in ê報賞lah。
馬太福音 6 6| 獨獨你祈禱ê時，tio̍h入你ê密房，關門，求你ê父，tiàm tī隱密ê；就你ê父，鑑察tī隱密ê，beh報答你。
馬太福音 6 7| Koh lín祈禱ê時，話莫得ta̍uh-ta̍uh重(têng)，親像外邦人；因為in phah算講chōe-chōe話，chiah得tio̍h聽見。
馬太福音 6 8| 所以lín莫得學in；因為lín bē求伊ê事先，lín ê父已經知lín所欠用ê。
馬太福音 6 9| 所以lín tio̍h án-ni祈禱：阮tī天裡ê父，願你ê名聖。
馬太福音 6 10| 你ê國臨到。你ê旨意得成，tī地裡親像tī天裡。
馬太福音 6 11| 阮ê日食，今á日hō͘阮。
馬太福音 6 12| 赦免阮ê辜負，親像阮亦有赦免辜負阮ê人。
馬太福音 6 13| 莫得chhōa阮入tī試，tio̍h救阮脫離hit-ê pháiⁿ-ê。
馬太福音 6 14| 因為lín若赦免人ê過失，lín ê天父亦beh赦免lín。
馬太福音 6 15| Lín若無赦免人ê過失，lín ê父亦無beh赦免lín ê過失。
馬太福音 6 16| Koh lín禁食ê時，莫得親像假好ê人帶憂容；因為in將in ê面變pháiⁿ看，beh hō͘人看見in teh禁食。我實在kā lín講，In已經受tio̍h in ê報賞lah。
馬太福音 6 17| 獨獨你禁食ê時，tio̍h抹你ê頭，洗你ê面；
馬太福音 6 18| 無hō͘人看見你teh禁食，是hō͘你tòa tī隱密ê父看見；就你ê父，鑑察tī隱密ê，beh報答你。
馬太福音 6 19| 莫得為tio̍h家己積聚財寶tī地裡，有蟲kap sian phah-pháiⁿ，也有賊iah孔偷the̍h ê所在。
馬太福音 6 20| 獨獨為tio̍h家己積聚財寶tī天裡，蟲kap sian無phah-pháiⁿ，也無賊iah孔偷the̍h ê所在。
馬太福音 6 21| 因為lín ê財寶tī hia，lín ê心也beh tī hia。
馬太福音 6 22| 身軀ê燈就是目睭；你ê目睭若金，thong身軀就有光。
馬太福音 6 23| 你ê目睭若花，thong身軀就暗。你內面ê光若暗，hit-ê暗jōa大ah！
馬太福音 6 24| 無人會服事兩個主人；因為伊會怨恨chit-ê，疼hit-ê；á是會tùi-tiōng chit-ê，看輕hit-ê；lín bōe-ōe服事上帝續服事錢財。
馬太福音 6 25| 所以我kā lín講，莫得掛慮lín ê性命beh食甚麼，beh lim甚麼，á是lín ê身軀beh穿甚麼。Lín ê性命kiám無khah大tī米糧，也lín ê身軀kiám無khah大tī衣裳mah？
馬太福音 6 26| 試看天中ê飛鳥，無種作，無收成，無積聚tī粟倉，lín ê天父也teh飼in。Lín kiám無比hiah-ê khah貴氣mah？
馬太福音 6 27| Lín甚麼人會用掛慮hō͘性命khah長一刻久？
馬太福音 6 28| 啥事為tio̍h衣裳掛慮ah？試想山裡ê百合花，怎樣大叢；in無tio̍h磨，無紡績(cheh)；
馬太福音 6 29| 但是我kā lín講，當所羅門極hâng-ngó͘ ê時，伊所穿ê m̄值tio̍h chit號花ê一蕊。
馬太福音 6 30| Taⁿ山裡ê草，今á日tī-teh，明á日hiat tī火爐，上帝hō͘伊穿到án-ni，何況lín，小信ê人ah？
馬太福音 6 31| 所以莫得掛慮講，阮beh食甚麼？Beh lim甚麼？Beh穿甚麼？
馬太福音 6 32| 因為chiah-ê lóng是外邦人所求ê；lín ê天父也知chiah-ê lóng是lín欠用ê。
馬太福音 6 33| 獨獨事先求伊ê國kap伊ê義，就chiah-ê物lóng beh 續 hō͘ lín。
馬太福音 6 34| 所以莫得為tio̍h明á日掛慮；因為hit-ê明á日，伊beh家己掛慮。一日ê艱苦tī一日夠額。
馬太福音 7 1| 莫得批評人，chiah免tú-tio̍h批評。
馬太福音 7 2| 因為lín用甚麼批評來批評，亦beh án-ni受批評；lín用甚麼量來量，亦beh án-ni量hō͘ lín。
馬太福音 7 3| Koh你怎樣看見兄弟目睭內ê草á幼，亦無想你目睭內ê楹á柴ah？
馬太福音 7 4| Beh怎樣kā你ê兄弟講，你目睭內ê草á幼hō͘我kā你the̍h起來，亦你目睭內竟然有楹á柴ah？
馬太福音 7 5| 假好ê人ah，事先the̍h去你目睭內ê楹á柴，chiah會明明看見thang the̍h去兄弟目睭內ê草á幼。
馬太福音 7 6| 莫得用聖ê物hō͘狗，亦莫得用lín ê珍珠hiat tī豬ê頭前；驚了in用腳踏伊，oa̍t-lìn-tńg來咬lín。
馬太福音 7 7| 求就hō͘ lín，chhē就tú-tio̍h，phah門就kā lín開。
馬太福音 7 8| 因為見若求ê得tio̍h；chhē ê tú-tio̍h；phah門ê，就kā伊開。
馬太福音 7 9| Lín中間有甚麼人，伊ê Kiáⁿ kā伊討餅，kiám beh用石頭hō͘伊？
馬太福音 7 10| á是beh ti̍h魚，kiám beh用蛇hō͘伊？
馬太福音 7 11| Lín chiah-ê雖然pháiⁿ，iáu-kú會曉得用好物hō͘ lín ê Kiáⁿ兒，何況lín tī天裡ê父，kiám無beh用好物hō͘求伊ê人mah？
馬太福音 7 12| 所以lín見若ài人款待lín ê，lín亦tio̍h án-ni款待人；因為這是律法kap先知。
馬太福音 7 13| Lín tio̍h tùi hit-ê狹門入；因為透到滅無ê，hit-ê門闊，hit-ê路大條，tùi hia入ê人chōe。
馬太福音 7 14| 透到狹ê，hit-ê門狹，hit-ê路細條，chhē-tio̍h ê人少。
馬太福音 7 15| 謹慎持防假ê先知，in就近lín，外面是羊羔，內面是狠惡ê豺狼。
馬太福音 7 16| Lín beh tùi in ê果子來bat伊；kiám tùi刺phè挽(bán)葡萄，tùi蒺藜(chi̍t-lê)挽無花果mah？
馬太福音 7 17| Án-ni見若好樹結好果子；pháiⁿ樹結pháiⁿ果子。
馬太福音 7 18| 好樹bōe結pháiⁿ果子，pháiⁿ樹bōe結好果子。
馬太福音 7 19| 見若樹無結好果子ê，就chhò伊，hiat落火。
馬太福音 7 20| 所以lín beh tùi in ê果子來bat伊。
馬太福音 7 21| 見若稱呼我講，主ah，主ah ê，無一盡入天國；獨獨行我tī天裡ê父ê旨意ê，chiah會。
馬太福音 7 22| 當hit日chōe-chōe人beh kā我講，主ah，主ah，阮kiám m̄是用你ê名傳教，用你ê名趕鬼，用你ê名行chōe-chōe權能mah？
馬太福音 7 23| 就hit時我beh明明kā in講，我lóng m̄-bat lín；做不法ê，tio̍h離開我去。
馬太福音 7 24| 所以見若聽我chiah-ê話來行ê，beh比並知識ê人，起伊ê厝tī石磐頂；
馬太福音 7 25| 雨落，大水到，風吹，衝tio̍h hit間厝，亦無倒；因為地基tī石磐頂。
馬太福音 7 26| 見若聽我chiah-ê話，無行ê，beh比並戇人，起伊ê厝tī沙頂；
馬太福音 7 27| 雨落，大水到，風吹，衝tio̍h hit間厝，就倒；koh伊ê倒是傷重。
馬太福音 7 28| 耶穌講chiah-ê話soah，眾人奇怪伊ê教示。
馬太福音 7 29| 因為伊教示人，親像有權能ê，無親像in ê經學士。
馬太福音 8 1| 耶穌已經落山，kui大陣ê人tè伊。
馬太福音 8 2| Tú-tn̄g有一個thái-ko ê就近來拜伊講，主ah，你若肯，就會hō͘我清氣。
馬太福音 8 3| 伊就伸手摸伊講，我肯，你thang清氣；伊ê thái-ko liâm-piⁿ清氣。
馬太福音 8 4| 耶穌koh kā伊講，謹慎莫得kā人講；獨獨去，將本身hō͘祭司，亦tio̍h獻摩西所吩咐ê禮物，來做證據tī人。
馬太福音 8 5| 已經入迦百農，有百總就近伊，來求伊講，
馬太福音 8 6| 主ah，我ê奴僕piàn-sūi，倒tī厝內，艱苦到極。
馬太福音 8 7| 伊就kā伊講，我來去kā醫伊。
馬太福音 8 8| 百總應講，主ah，你到我tau，我當bōe起；你kan-ta講一句話，我ê奴僕就會好。
馬太福音 8 9| 因為我亦是hō͘人管ê人，也有兵hō͘我管；kā chit-ê講，去，伊就去；kā hit-ê講，來，伊就來；kā我ê奴僕講，行án-ni，伊就行án-ni。
馬太福音 8 10| 耶穌聽見就奇怪，kā tè伊ê人講，我實在kā lín講，親像chit號ê深信，連以色列中，我bē bat tú-tio̍h。
馬太福音 8 11| 我koh kā lín講，tùi東tùi西，有chōe-chōe人beh到，kap亞伯拉罕、以撒、雅各，坐桌tī天國；
馬太福音 8 12| 但是國ê子民beh tú-tio̍h趕出tī外面ê烏暗；tī hia beh有啼哭咬牙切齒。
馬太福音 8 13| 耶穌就kā百總講，去ah，照你ê信kā你成；tú-tú hit時，伊ê奴僕就好。
馬太福音 8 14| 耶穌入彼得ê家，看見伊ê丈母，患tio̍h熱病倒teh。
馬太福音 8 15| 就摸伊ê手，熱就退；婦人人就起來伺候伊。
馬太福音 8 16| 到黃昏暗，有人chhōa chōe-chōe患tio̍h鬼ê就近伊；伊用一句話趕出hiah-ê神；koh醫好一切有病ê人；
馬太福音 8 17| 就是beh應驗先知以賽亞所講ê，講，伊本身替受咱ê軟弱，擔當咱ê病症。
馬太福音 8 18| 耶穌看見kui大陣ê人圍伊，就吩咐過去hit pêng岸。
馬太福音 8 19| 有一個經學士來，kā伊講，先生ah，你無論tá落去，我beh tè你。
馬太福音 8 20| 耶穌就kā伊講，狐狸有孔，天中ê飛鳥有siū；獨獨人子無khòa頭殼ê所在。
馬太福音 8 21| Koh一個學生kā伊講，主ah，hō͘我先倒去埋葬我ê老父。
馬太福音 8 22| 獨獨耶穌kā伊講，你tè我，chhut-chāi死人去埋葬in ê死人。
馬太福音 8 23| 已經落船，伊ê學生tè伊。
馬太福音 8 24| 忽然海裡起大風湧，致到船hō͘湧蓋；但是耶穌teh睏。
馬太福音 8 25| 學生就近來叫伊起來，講，主ah，救o͘h，beh無命lah！
馬太福音 8 26| 伊就kā in講，小信ê人ah，怎樣hiah無膽？就起來，責備風kap海，就大平定。
馬太福音 8 27| Hiah-ê人奇怪講，chit-ê是甚麼號人，風kap海亦順伊？
馬太福音 8 28| 已經過去hit pêng岸，到Ka-tāi-lia̍p人ê地；有患tio̍h鬼ê，兩人，tùi塚墓出來，tú-tio̍h伊，勢面狠kài-kài；致到無人敢tùi hit條路過。
馬太福音 8 29| In忽然喉叫講，上帝ê Kiáⁿ ah，阮kap你有甚麼干涉？時bē到，你來chia是beh苦楚阮mah？
馬太福音 8 30| 離in遠遠有大群ê豬teh討食；
馬太福音 8 31| hiah-ê鬼求伊講，你若趕阮，就差阮入豬群。
馬太福音 8 32| 伊就kā in講，去ah。鬼就出來，去入豬；忽然全群chông落山崁，入海，死tī水裡。
馬太福音 8 33| 顧豬ê走去入城；將chiah-ê事，以及患tio̍h鬼ê人所tú-tio̍h ê，lóng kā人講。
馬太福音 8 34| Thong城ê人出去，chhē-tio̍h耶穌；已經見tio̍h，就求伊離開in ê地界。
馬太福音 9 1| 耶穌落船過海，去到伊ê本城。
馬太福音 9 2| Tú-tn̄g有人扛一個piàn-sūi ê倒tī舖á裡來就近伊；耶穌看見in ê信，就kā piàn-sūi ê講，Kiáⁿ ah，做你安心，你ê罪赦lah。
馬太福音 9 3| 有經學士幾nā人心內講，Chit人僭權lām-sám講。
馬太福音 9 4| 耶穌知in ê心意，就講，Lín啥事心內khǹg pháiⁿ意思ah？
馬太福音 9 5| 講，你ê罪赦，á是講，起來行，tá-lo̍h一項khah快？
馬太福音 9 6| 總是beh hō͘ lín知，人子tī地裡有權thang赦罪，就kā piàn-sūi ê講，起來，giâ你ê舖á，tò去你ê厝。
馬太福音 9 7| 伊就起來，tò去伊ê厝。
馬太福音 9 8| 眾人看見就驚；歸榮光上帝，就是用chit號權hō͘人ê。
馬太福音 9 9| 耶穌tùi hia經過，看見一人，名馬太，坐tī餉關；就kā伊講，Tè我；伊就起來tè伊。
馬太福音 9 10| 耶穌坐桌tī伊ê厝，有chōe-chōe抽餉ê kap pháiⁿ人來，kap耶穌chham伊ê學生同坐。
馬太福音 9 11| 法利賽人看見，kā伊ê學生講，Lín先生啥事kap抽餉ê以及pháiⁿ人saⁿ-kap食？
馬太福音 9 12| 耶穌聽見就講，勇健ê人無欠用醫生，獨獨破病ê就tio̍h。
馬太福音 9 13| 總是，我ài憐憫，m̄ ài祭祀，chit句甚麼意義，lín tio̍h去學。因為我來m̄是beh招義人，是beh招pháiⁿ人。
馬太福音 9 14| Hit時約翰ê學生就近伊講，阮kap法利賽人ta̍uh-ta̍uh禁食，但是你ê學生無禁食，是怎樣？
馬太福音 9 15| 耶穌kā in講，新kiáⁿ婿kap賀娶ê人saⁿ-kap tī-teh，賀娶ê人kiám會哀傷mah？獨獨時日beh到，新kiáⁿ婿tùi in中間無--去，hit時in就beh禁食。
馬太福音 9 16| 無人用新布補舊衫；因為所補ê hit塊，會kiù裂hit領衫，伊ê破孔koh khah大。
馬太福音 9 17| 人也無用新酒tóe tī舊皮囊；若是有，就lông裂，酒漏，lông亦續 pháiⁿ；獨獨用新酒tóe tī新皮囊，就兩項lóng保全。
馬太福音 9 18| 講chiah-ê話ê時，tú-tn̄g有一個官來拜伊講，我ê cha-bó͘-kiáⁿ tú-á死，總是你來用手摸伊，伊就會活。
馬太福音 9 19| 耶穌起來tè伊去，伊ê學生亦去。
馬太福音 9 20| Tú-tn̄g有一個婦人人，血漏十二年，行óa伊ê ka-chiah後，摸伊衫á裾ê鬚；
馬太福音 9 21| 因為伊心內phah算講，我kan-ta摸伊ê衫，就會好。
馬太福音 9 22| 耶穌oa̍t-tńg身，看伊就講，婦人人ah，做你安心，你ê信hō͘你好lah；tùi hit時婦人人就好。
馬太福音 9 23| 耶穌到hit-ê官ê厝，看見pûn笛á ê，也有眾人teh哭；
馬太福音 9 24| 就講，退去，因為cha-bó͘ gín-ná m̄是死，是teh睏。In就冷笑伊。
馬太福音 9 25| 已經趕眾人出，就入去，牽伊ê手；cha-bó͘ gín-ná就起來。
馬太福音 9 26| Chit-ê風聲遍傳tī hit-ê地方。
馬太福音 9 27| 耶穌tùi hia經過，有兩個chhiⁿ-mî人tè伊，叫講，大衛ê後裔，憐憫阮。
馬太福音 9 28| 已經入厝，chhiⁿ-mî人就近伊。耶穌kā in講，Lín信我會做chit-ê事mah？應講，主ah，有。
馬太福音 9 29| 伊就摸in ê目睭講，照lín ê信，kā lín做成。
馬太福音 9 30| In ê目睭就開。耶穌嚴嚴吩咐in講，謹慎莫得hō͘人知。
馬太福音 9 31| 但是in出去，遍傳伊ê名tī hit地方。
馬太福音 9 32| In出去ê時，tú-tn̄g有人chhōa一個啞口患tio̍h鬼ê來就近耶穌。
馬太福音 9 33| 鬼已經趕出，啞口ê就講話；hiah-ê眾人lóng奇怪講，以色列中bē bat看見án-ni。
馬太福音 9 34| 但是法利賽人講，伊óa靠鬼王來趕鬼。
馬太福音 9 35| 耶穌遍行chiah-ê城chiah-ê鄉社，tī in ê會堂教示人，傳天國ê福音，醫好ta̍k樣ê症頭，ta̍k樣ê病痛。
馬太福音 9 36| 伊看見hiah-ê眾人，就可憐in；因為in困苦四散，親像羊無牧者。
馬太福音 9 37| Tùi án-n伊就kā伊ê學生講，Thang收成ê是chōe，做工ê是少；
馬太福音 9 38| 所以lín tioh88求園主逼工去kā伊收成。
馬太福音 10 1| 耶穌就叫伊十二個學生來，hō͘ in有制壓邪神ê權，來趕逐in，續醫好ta̍k樣ê症頭，ta̍k樣ê病痛。
馬太福音 10 2| 十二使徒ê名就是chiah-ê：頭一個西門(叫做彼得)，kap伊ê兄弟安得烈；西庇太ê Kiáⁿ雅各，kap伊ê兄弟約翰；
馬太福音 10 3| 腓力，kap Pa-to-lô-mái；To-má，kap抽餉ê馬太；A-le̍k-hui ê Kiáⁿ雅各，kap Ta̍t-thài；
馬太福音 10 4| Ka-ná-nî ê西門，kap加略人猶大，就是賣耶穌ê。
馬太福音 10 5| 耶穌差chit十二人，續吩咐in講，外邦ê路莫得行，撒馬利亞人ê城莫得入；
馬太福音 10 6| khah好tio̍h去就近以色列家失落ê羊。
馬太福音 10 7| 行ê時，tio̍h傳講，天國近lah。
馬太福音 10 8| 醫好有病ê；hō͘死ê koh活；hō͘ thái-ko ê清氣；趕鬼；lín白白得tio̍h，tio̍h白白hō͘人。
馬太福音 10 9| Lín ê腰肚內，lóng m̄-thang有金、銀、銅；
馬太福音 10 10| 路裡亦莫得有tah-連，莫得兩領衫，莫得鞋，莫得柺á；因為做工人堪得得tio̍h伊ê lim食。
馬太福音 10 11| Lín所入ê，無論甚麼城，甚麼鄉里，tio̍h探聽其中是誰會堪得，就tiàm tī hia，到離開ê時。
馬太福音 10 12| 入hit-ê厝，tio̍h kā伊請安。
馬太福音 10 13| Hit-ê厝若會堪得，就hō͘ lín ê平安到tī伊；若bōe堪得，就hō͘ lín ê平安歸tī lín。
馬太福音 10 14| 見若m̄接納lín，m̄聽lín ê話ê，出hit-ê厝，hit-ê城ê時，tio̍h拌 (pōaⁿ)去lín腳裡ê土粉。
馬太福音 10 15| 我實在kā lín講，當審判ê日，所多馬kap Gô͘-mô͘-la̍h ê地方比hit-ê城iáu khah快擔當。
馬太福音 10 16| Taⁿ我差lín親像羊tī豺狼ê中間；所以lín tio̍h知識親像蛇，純良親像鴿á。
馬太福音 10 17| 總是tio̍h持防人；因為in beh將lín交hō͘公會，亦beh tī lín ê會堂鞭phah lín；
馬太福音 10 18| koh lín亦beh為tio̍h我ê緣故，受拖到總督kap君王ê面前，來做干證tī in kap外邦人。
馬太福音 10 19| 但是lín受送交ê時，莫得掛慮beh怎樣講，á是講甚麼話；因為所tio̍h講ê，beh tī hit時賞賜lín。
馬太福音 10 20| 因為m̄是lín家己講，是lín ê父ê神tiàm-tī lín teh講。
馬太福音 10 21| 兄弟beh將兄弟送交去死，父款待kiáⁿ亦án-ni；kiáⁿ兒beh起來攻擊父母，hō͘ in死。
馬太福音 10 22| 亦lín因為我ê名beh hō͘眾人怨恨，獨獨吞忍到路尾ê，伊beh得tio̍h救。
馬太福音 10 23| Tī chit-ê城khún-tio̍k lín，tio̍h走到hit城；我實在kā lín講，以色列chiah-ê城，lín行bē thàng，人子就到。
馬太福音 10 24| 學生bōe pôaⁿ過先生，奴僕bōe pôaⁿ過主人。
馬太福音 10 25| 學生親像先生，奴僕親像主人，就夠額。人既然叫家主做Pia̍t-se-pok，何況叫伊家內ê人。
馬太福音 10 26| 所以莫得驚in；因為無有蓋密後來無露出ê事；亦無有隱密後來無hō͘人知ê。
馬太福音 10 27| 我tī暗中kā lín講ê，lín tio̍h tī光明ê所在講出；àⁿ tī耳孔kā lín講ê，tio̍h tī厝頂傳伊。
馬太福音 10 28| Hiah-ê害死身軀，bōe害死靈魂ê，莫得驚in；獨獨hit-ê會滅靈魂kap身軀tī地獄ê，khah tio̍h驚。
馬太福音 10 29| 兩隻雀鳥á kiám m̄是賣一分銀mah？若m̄是lín ê父有准，一隻亦bōe ka-la̍uh地；
馬太福音 10 30| 就lín ê頭毛亦lóng計算。
馬太福音 10 31| 所以lín莫得驚；lín比chōe-chōe雀鳥á khah貴氣。
馬太福音 10 32| 所以見若tī人ê面前認我ê，我亦tī我tī天裡ê父ê面前beh認伊。
馬太福音 10 33| 見若tī人ê面前m̄認我ê，我亦tī我tī天裡ê父ê面前beh m̄認伊。
馬太福音 10 34| 莫得phah算我來是beh hō͘地上和平；我來m̄是beh hō͘伊和平，就是hiat落刀劍。
馬太福音 10 35| 因為我來，是hō͘ kiáⁿ kap伊ê老父絕情，cha-bó͘-kiáⁿ kap伊ê老母，sim-pū kap伊ê ta-ke，亦beh án-ni。
馬太福音 10 36| Koh人ê對敵就是伊家己家內ê人。
馬太福音 10 37| 疼父母khah過頭tī疼我ê，bōe堪得tī我；疼kiáⁿ, cha-bó͘-kiáⁿ khah過頭tī疼我ê，bōe堪得tī我；
馬太福音 10 38| m̄背家己ê十字架來tè tī我ê後面ê，亦bōe堪得tī我。
馬太福音 10 39| 得tio̍h伊ê性命ê人，beh失落伊；為tio̍h我失落伊ê性命ê人，beh得tio̍h伊。
馬太福音 10 40| 接納lín ê，就是接納我；接納我ê，就是接納差我ê。
馬太福音 10 41| 為tio̍h先知ê名來接納先知ê，beh得tio̍h先知ê賞；為tio̍h義人ê名來接納義人ê，beh得tio̍h義人ê賞。
馬太福音 10 42| 見若為tio̍h學生ê名，kan-ta用一杯冷水hō͘ chiah-ê細kiáⁿ ê一個lim ê，我實在kā lín講，伊決斷bōe失落伊ê賞。
馬太福音 11 1| 耶穌吩咐伊十二個學生明白，就離開hia，beh tī in hiah-ê城教示人kap傳道。
馬太福音 11 2| 約翰tī監裡聽見基督所行ê事；就差學生問伊講，
馬太福音 11 3| 所beh來ê，是你mah？á是阮tio̍h ǹg望別人ah？
馬太福音 11 4| 耶穌應講，Lín tio̍h去，將lín所聽見所看見ê，kā約翰講；
馬太福音 11 5| 就是chhiⁿ-mî ê看見，跛腳ê行，thái-ko ê清氣，chhàu-hī人ê聽見，死ê人koh活，sòng-hiong人得tio̍h聽福音。
馬太福音 11 6| 見若無tī我來tio̍h-tak ê，有福氣。
馬太福音 11 7| In去ê時，耶穌chiah提起約翰，kā眾人講，Lín前出去曠野，beh看甚麼？是蘆竹hō͘風吹振動mah？
馬太福音 11 8| Lín出去ài看甚麼？是人穿幼軟ê衣裳mah？你看，穿幼軟ê是tī王宮。
馬太福音 11 9| 若是án-ni lín出去beh啥事？是beh看先知mah？是lah。我kā lín講，伊是iáu khah贏過先知。
馬太福音 11 10| Chit人就是經裡所指ê，講，	我差我ê使者tī你ê面前；	伊beh tī你ê頭前備辦你ê路。
馬太福音 11 11| 我實在kā lín講，婦人人所生ê，從中bē有興起khah大tī行洗禮ê約翰；總是tī天國ê微細ê，iáu khah大伊。
馬太福音 11 12| Tùi行洗禮約翰ê時日到taⁿ，天國hō͘人強強取，強ê人用力取伊。
馬太福音 11 13| 因為眾先知kap律法有讖語到約翰ê時。
馬太福音 11 14| Lín若甘願承受，chit人就是teh-beh來ê以利亞。
馬太福音 11 15| 有耳孔thang聽ê，tio̍h聽。
馬太福音 11 16| Chit世代我beh用甚麼來比並伊？是親像gín-ná坐tī街市裡，來叫in ê同伴講，
馬太福音 11 17| 阮tùi lín pûn笛á，lín無跳舞；阮bat悲哀，lín無搥胸。
馬太福音 11 18| 因為約翰來，無食無lim；人就講，伊患tio̍h鬼。
馬太福音 11 19| 人子來亦食亦lim；人就講，伊是貪食好酒ê人，抽餉kap pháiⁿ人ê朋友。但是智慧tùi伊ê所行顯明伊是tio̍h。
馬太福音 11 20| 耶穌bat tī hiah-ê城行chōe-chōe權能，因為in lóng無反悔，hit時chiah責備in講，
馬太福音 11 21| Ko-lia̍p-sìn ah，你有災禍！Pek-sài-tāi ah，你有災禍！因為tī lín中間所行chiah-ê權能，若有行tī Chhui-lô kap Se-tùn，in就早早穿麻衫sám火灰(hu)來反悔。
馬太福音 11 22| 但是我kā lín講，當審判ê日，Chhui-lô  kap Se-tùn比lín iáu khah快擔當。
馬太福音 11 23| 迦百農ah，你kiám會得tio̍h舉起到天mah？你beh墮落陰府；因為tī你ê中間所行chiah-ê權能，若有行tī Só͘-to-má，就到今á日伊iáu tī-teh。
馬太福音 11 24| 但是我kā lín講，當審判ê日，Só͘ -to-ma2e5地方比你khah快擔當。
馬太福音 11 25| 當hit時耶穌應講，父ah，天地ê主，我o-ló你，因為你將chiah-ê事，tùi智慧聰明ê有隱密伊，tùi細kiáⁿ有顯明伊；
馬太福音 11 26| 父ah，是lah；因為你看án-ni做歡喜。
馬太福音 11 27| 萬項有tùi我ê父交付我，父以外無一個bat Kiáⁿ；Kiáⁿ kap Kiáⁿ所ài beh指示ê以外，無一個bat父。
馬太福音 11 28| Lín見若tio̍h磨擔(taⁿ)重擔(tàⁿ)ê，tio̍h就近我；我beh hō͘ lín安歇。
馬太福音 11 29| 我心內溫柔謙遜；lín背我ê taⁿ，來tùi我學，就lín ê心神會得tio̍h安歇。
馬太福音 11 30| 因為我ê taⁿ是快，我ê擔是輕。
馬太福音 12 1| 當hit時，耶穌tī安歇日tùi麥園經過；伊ê學生iau，就摘(tiah)麥穗來食。
馬太福音 12 2| 但是法利賽人看見就kā伊講，你看，你ê學生行安歇日所m̄應該行ê事。
馬太福音 12 3| 耶穌就kā in講，大衛kap跟tè ê人iau ê時所行ê，lín無讀tio̍h mah？
馬太福音 12 4| 就是伊入上帝ê厝，食排列ê餅；這m̄是伊kap跟tè ê人所thang食ê，獨獨祭司thang nā-tiāⁿ。
馬太福音 12 5| á是lín亦m̄-bat讀律法所記載，當安歇日祭司tī殿裡患tio̍h安歇亦是無罪mah？
馬太福音 12 6| 獨獨我kā lín講，tī chia有比殿khah大ê。
馬太福音 12 7| 總是lín若知，我ài憐憫，無ài祭祀，chit句ê意義，就無責罪無罪ê人。
馬太福音 12 8| 因為人子是安歇日ê主。
馬太福音 12 9| 耶穌離開hia，入in ê會堂；tú-tn̄g有人一手枯焦(tâ)。
馬太福音 12 10| 人問伊講，安歇日行醫，thang mah？意思ài beh告伊。
馬太福音 12 11| 伊就kā in講，Lín中間甚麼人有一隻羊，若tī安歇日跋落坑，無kā伊掠起來mah？
馬太福音 12 12| 何況人比羊加jōa貴氣ah！所以安歇日行好事是thang。
馬太福音 12 13| 就kā hit人講，伸你ê手。伊就伸，隨時好好，親像別支手。
馬太福音 12 14| 法利賽人出去，saⁿ-kap計謀攻擊耶穌，看thang怎樣滅伊。
馬太福音 12 15| 耶穌知，就退去，離開hia；有chōe-chōe人tè伊，就lóng kā in醫；
馬太福音 12 16| 亦警戒in莫得將伊報揚；
馬太福音 12 17| 是beh應驗託先知以賽亞所講ê，講，
馬太福音 12 18| 你看，我ê奴僕，我所揀ê，	我所疼ê，我ê心所歡喜ê；	我beh將我ê神付hō͘伊。	伊beh用判斷通知外邦。
馬太福音 12 19| 伊無beh相爭，無beh喧嚷；	Tī街市無人聽見伊ê聲。
馬太福音 12 20| 受傷ê蘆竹，伊無beh at折，	Beh hoa ê火星，伊無phah熄，	到hō͘公義會得勝。
馬太福音 12 21| 外邦亦beh靠伊ê名來ǹg望。
馬太福音 12 22| Hit時有chhōa一個患tio̍h鬼，chhiⁿ-mî kòa啞口ê來就近伊。伊就醫好伊，hō͘啞口ê講話，續會看見。
馬太福音 12 23| 眾人lóng gông-ngia̍h，講，chit-ê總無是大衛ê後裔o͘h？
馬太福音 12 24| 但是法利賽人聽見就講，Chit人趕鬼無m̄是靠鬼王Pia̍t-se-pok。
馬太福音 12 25| 耶穌知in ê意思，就kā in講，見若國家己爭拚，會致到拋荒；見若城á是家家己爭拚，的確khiā bōe tiâu。
馬太福音 12 26| 若撒旦趕撒旦，是家己爭拚，伊ê國thài-thó khiā會tiâu？
馬太福音 12 27| 設使我靠Pia̍t-se-pok趕鬼，就lín ê子弟趕鬼óa靠是誰 ah？Án-ni in beh擬斷lín。
馬太福音 12 28| 獨獨我若靠上帝ê神趕鬼，就上帝ê國已經到lín lah。
馬太福音 12 29| 人怎樣會入猛人ê厝，劫伊ê家伙？kiám m̄ tio̍h事先縛猛人，然後劫伊ê厝mah？
馬太福音 12 30| 無同我ê，就是對敵我；無kap我收拾ê，就是teh phah散。
馬太福音 12 31| 所以我kā lín講，見若罪惡謗瀆，lóng beh赦免伊；獨獨謗瀆聖神ê，無beh赦免伊。
馬太福音 12 32| 見若講話攻擊人子ê，beh赦免伊；獨獨見若講話攻擊聖神ê，不論今世來世，無beh赦免伊。
馬太福音 12 33| Lín tio̍h掠hit-ê樹做好，伊ê果子亦做好；或是掠hit-ê樹做pháiⁿ，伊ê果子亦做pháiⁿ；因為tùi果子來bat樹。
馬太福音 12 34| 毒蛇ê類ah，lín已經是pháiⁿ，thài會講好話？因為是tùi心所充滿ê，嘴就講出。
馬太福音 12 35| 好人tùi所積聚ê好，來發出chiah-ê好；pháiⁿ人tùi所積聚ê pháiⁿ，來發出chiah-ê pháiⁿ。
馬太福音 12 36| 我kā lín講，見若人所講ê閒á話，in tī審判日，ta̍k句tio̍h訴明。
馬太福音 12 37| 因為對你ê話beh稱你做義；亦對你ê話beh擬你有罪。
馬太福音 12 38| Hit時有經學士kap法利賽幾nā人應伊講，先生ah，阮ài tùi你看一個神蹟。
馬太福音 12 39| 但是伊應講，惡毒姦淫ê世代求神蹟；tû先知約拿ê神蹟以外，無beh神蹟hō͘ in；
馬太福音 12 40| 因為親像約拿三日三暝tī大魚ê腹肚內，人子亦beh án-ni三日三暝tī地內。
馬太福音 12 41| 尼尼微人當審判ê時，beh kap chit世代ê人saⁿ-kap起來，續擬in ê罪；因為in tùi約拿所傳來反悔；何況tī chia有比約拿khah大ê。
馬太福音 12 42| 南方ê女王，當審判ê時beh kap chit世代ê人saⁿ-kap起來，續擬in ê罪；因為伊tùi地ê極頭來，beh聽所羅門知識ê話，何況tī chia有比所羅門khah大ê。
馬太福音 12 43| 邪神已經離開人，經過無水ê地，求安歇亦無得tio̍h。
馬太福音 12 44| 就講，我beh tò去所出來ê厝；到tè，就看見空空，拚掃，修整；
馬太福音 12 45| 就去，koh帶七個神，比家己khah pháiⁿ ê，入去khiā起；hit人路尾ê景況，比起頭ê khah慘。Chit-ê pháiⁿ ê世代亦beh親像án-ni。
馬太福音 12 46| 伊iáu對眾人講話ê時，tú-tn̄g伊ê老母kap伊ê兄弟khiā tī外面，ài beh kap伊講話。
馬太福音 12 47| 有人kā伊講，你看，你ê老母kap你ê兄弟khiā tī外面，ài beh kap你講話。
馬太福音 12 48| 就應hit-ê kā伊講ê講，甚麼人是我ê老母？甚麼人是我ê兄弟ah？
馬太福音 12 49| 就伸手kí伊ê學生講，你看，我ê老母kap我ê兄弟。
馬太福音 12 50| 因為見若行我tī天裡ê父ê旨意ê，就是我ê兄弟、姊妹，kap老母。
馬太福音 13 1| 當hit日，耶穌tùi厝內出去，坐tī海邊。
馬太福音 13 2| 有chōe-chōe陣ê人聚集就近伊，致到伊上船來坐，kui陣ê人lóng khiā tī岸裡。
馬太福音 13 3| 就用chōe-chōe項設譬喻kā in講，你看，有掖種ê出去掖種；
馬太福音 13 4| 掖ê時，有ê ka-la̍uh tī路邊，飛鳥到，一盡食伊；
馬太福音 13 5| 有ê ka-la̍uh tī石格ê地，土淺ê位；因為土無深，就發真緊；
馬太福音 13 6| 但是日出曝伊；因為無根，就枯焦。
馬太福音 13 7| 亦有ê ka-la̍uh tī刺á內，刺á發起遮蔽伊；
馬太福音 13 8| 有ê ka-la̍uh tī好ê土地，結實，有ê百倍，有ê六十倍，有ê三十倍。
馬太福音 13 9| 有耳孔ê，tio̍h聽。
馬太福音 13 10| 學生就近伊講，你用譬喻kā in講是怎樣？
馬太福音 13 11| 伊應講，天國ê奧妙hō͘ lín知，亦無hō͘ in。
馬太福音 13 12| 因為見若有ê，beh hō͘伊，就伊有chhun；無ê，連伊所有ê亦beh搶伊。
馬太福音 13 13| 所以我用譬喻kā in講；因為in看，亦看無見；聽，亦聽無現，亦無曉悟。
馬太福音 13 14| 以賽亞所讖語ê，是應驗tī in，講，	Lín聽是beh聽，但是決斷無曉悟；	Lín看是beh看，但是決斷看無見；
馬太福音 13 15| 因為chit-ê百姓心鈍，耳孔重，	In ê目睭放khoeh；	驚了in用目睭看見，	用耳孔聽見，	用心曉悟，	來oa̍t-lìn-tńg，	我就醫好in。
馬太福音 13 16| 但是lín ê目睭有福氣，因為in看見；lín ê耳孔有福氣，因為in聽見。
馬太福音 13 17| 因為我實在kā lín講，前有chōe-chōe先知kap義人，ài看lín所看見ê，亦無看見；ài聽lín所聽見ê，亦無聽見。
馬太福音 13 18| Taⁿ chit-ê掖種子ê ê譬喻，lín tio̍h聽。
馬太福音 13 19| 見若聽天國ê道理也無曉悟ê，hit-ê pháiⁿ-ê就到，將所掖tī伊ê心ê搶去；這是掖tī路邊ê。
馬太福音 13 20| 掖tī石格ê地ê，這是人聽道理，liâm-piⁿ歡喜承受伊；
馬太福音 13 21| 總是內面無根，不過是暫時nā-tiāⁿ；到為tio̍h道理tú-tio̍h有患難khún-tio̍k liâm-piⁿ tio̍h-tak。
馬太福音 13 22| 掖tī刺á內ê，這是人聽道理，亦世間ê掛慮，錢財ê迷惑，遮蔽hit-ê道理，就無結實。
馬太福音 13 23| 掖tī好土地ê，這是人聽道理來曉悟，伊實在結實；所結ê，有ê百倍，有ê六十倍，有ê三十倍。
馬太福音 13 24| Koh設譬喻對in講，天國親像人掖好種子tī伊ê園；
馬太福音 13 25| 人睏ê時，伊ê kiû-siû來，掖稗tī麥中，就去。
馬太福音 13 26| 到麥發起來，續結穗ê時，稗亦出現。
馬太福音 13 27| 家主ê奴僕來kā伊講，頭家ah，你kiám m̄是掖好種子tī你ê園mah？tùi tá-lo̍h有稗？
馬太福音 13 28| 伊kā in講，這就是kiû-siû做ê。奴僕kā伊講，你ài阮去khau伊mah？
馬太福音 13 29| 伊就講，無，驚了lín khau稗，連麥續拔起來。
馬太福音 13 30| 容允兩項平平大叢，thèng候收割；到收割ê時，我beh kā割ê講，事先拾hiah-ê稗，hâ kui把thang燒伊；獨獨麥tio̍h收入我ê粟倉。
馬太福音 13 31| Koh設譬喻對in講，天國親像一粒芥菜子，人the̍h去亦tī伊ê園；
馬太福音 13 32| chit-ê是百項種子ê第一細；到伊大叢，是khah大lóng總ê菜蔬，續成做樹，致到空中ê鳥來歇tī伊ê枝。
馬太福音 13 33| Koh用譬喻kā in講，天國親像酵，婦人人the̍h去khǹg tī三斗麵粉ê內面，到lóng發酵。
馬太福音 13 34| Chiah-ê lóng是耶穌用譬喻kā眾人講；若m̄是用譬喻，就無所kā in講；
馬太福音 13 35| 來應驗早託先知所講ê，講，	我beh開嘴設譬喻，	闡明創造世間以來所隱密ê。
馬太福音 13 36| Hit時耶穌hō͘眾人四散，chiah入厝；伊ê學生就近伊講，園ê稗á ê譬喻，kā阮解明。
馬太福音 13 37| 伊應講，掖好種子ê是人子；園就是世間；
馬太福音 13 38| 好種子ê就是天國ê Kiáⁿ；稗，就是pháiⁿ-ê ê Kiáⁿ；
馬太福音 13 39| 掖稗ê kiû-siû，就是魔鬼；收割ê時，是世界ê路尾；割ê，就是天使。
馬太福音 13 40| 所以親像拾稗á來用火燒；tī世界ê路尾亦beh án-ni。
馬太福音 13 41| 人子beh差伊ê天使tùi伊ê國內收拾見若hō͘人tio̍h-tak ê，kap做不法ê；
馬太福音 13 42| hiat in tī火爐，tī hia beh有啼哭咬牙切齒。
馬太福音 13 43| Hit時義人beh發出光親像日，tī in ê父ê國。有耳孔ê tio̍h聽。
馬太福音 13 44| 天國親像寶貝khǹg tī園裡；人tú-tio̍h就khǹg密伊；因為歡喜chiah去賣一切所有ê，來買hit khu園。
馬太福音 13 45| Koh天國親像seng-lí人chhē好ê珠；
馬太福音 13 46| tú-tio̍h一粒不止值錢ê，就去賣一切所有ê來買伊。
馬太福音 13 47| Koh天國親像網拋tī海裡，聚集ta̍k類ê水族；
馬太福音 13 48| 已經滿，就拖上坪(phiâⁿ)；坐teh，拾好ê入器具，m̄好ê hiat-ka̍k tī外面。
馬太福音 13 49| 世界ê路尾，亦beh án-ni；chiah-ê天使beh出來，tùi義人ê中間來分別pháiⁿ人；
馬太福音 13 50| hiat in tī火爐，tī hia beh有啼哭咬牙切齒。
馬太福音 13 51| Chiah-ê lín lóng會曉得bōe？In講，會。
馬太福音 13 52| 伊kā in講，所以見若經學士做天國ê學生ê，是親像家主tùi伊ê庫房the̍h出新舊ê物ê。
馬太福音 13 53| 耶穌已經講chiah-ê譬喻明白，就離開hia。
馬太福音 13 54| 到伊ê本鄉，tī in ê會堂教示in；致到in gông-ngia̍h講，Chit人tùi tá-lo̍h得tio̍h chit-ê智慧，kap chiah-ê權能ah？
馬太福音 13 55| Chit-ê kiám m̄是木匠ê Kiáⁿ mah？伊ê老母kiám m̄是叫做馬利亞，伊ê兄弟雅各、約瑟、西門、猶大mah？
馬太福音 13 56| 伊ê姊妹kiám無lóng kap咱tī chia mah？Án-ni chit人tùi tá-lo̍h得tio̍h chiah-ê一切ah？
馬太福音 13 57| In就厭賤伊。但是耶穌kā in講，先知人tī本鄉本家以外，無m̄尊貴。
馬太福音 13 58| 耶穌tī hia無行chōe-chōe權能，因為in無信伊。
馬太福音 14 1| 當hit時，分封ê人君希律聽見耶穌ê名聲；
馬太福音 14 2| 就kā伊ê差用講，Chit-ê就是行洗禮ê約翰，伊是tùi死人中koh活；所以有chiah-ê權能tùi伊顯出。
馬太福音 14 3| 因為前希律為tio̍h伊ê兄弟腓力ê bó͘希羅底ê緣故，有掠約翰縛伊，關落監。
馬太福音 14 4| 因為約翰bat kā伊講，你接納chit-ê婦人人是不法。
馬太福音 14 5| 希律ài thâi伊，獨獨驚百姓 ；因為in掠約翰做先知。
馬太福音 14 6| Tú-tio̍h希律做生日，希羅底ê cha-bó͘-kiáⁿ跳舞tī in中間，來hō͘希律歡喜。
馬太福音 14 7| Tùi án-ni chiù-chōa，隱beh照伊所ài求ê lóng hō͘伊。
馬太福音 14 8| 伊hō͘ in老母使唆，就講，將行洗禮約翰ê頭殼tóe tī盤裡，就chia hō͘我。
馬太福音 14 9| 王真憂悶；總是為tio̍h所chiù ê chōa，koh有同桌ê人tī-teh，就命令hō͘伊；
馬太福音 14 10| 差人去監裡thâi約翰。
馬太福音 14 11| 將伊ê頭殼tóe tī盤裡，來hō͘ cha-bó͘ gín-ná；伊就捧去hō͘伊ê老母。
馬太福音 14 12| 伊ê學生來收伊ê身屍，去埋葬；就去kā耶穌講。
馬太福音 14 13| 耶穌聽見就上船，tùi hia退去曠野，家己tòa；眾人聽見，就tùi chiah-ê城步行tè伊。
馬太福音 14 14| 伊出去，看見kui大陣ê人，就憐憫in，醫好in中間有病ê。
馬太福音 14 15| 日mńg晡，學生就近伊講，chia是曠野，koh時已經過；tio̍h hō͘眾人四散，thang去鄉社買食。
馬太福音 14 16| 耶穌kā in講，In m̄免去，lín hō͘ in食。
馬太福音 14 17| In kā伊講，阮tī chia只有五個餅，兩尾魚。
馬太福音 14 18| 伊講，The̍h來hō͘我。
馬太福音 14 19| 就吩咐眾人坐tī草埔，就the̍h hit五個餅，兩尾魚，ǹg天來祝謝，peh餅hō͘學生，學生hō͘眾人。
馬太福音 14 20| Lóng食到飽；拾所chhun ê屑á，滿十二筐(kheng)。
馬太福音 14 21| 食ê人，婦人人gín-ná以外，約略五千。
馬太福音 14 22| 伊隨時逼學生上船，事先過去hit pêng，thèng候伊四散眾人。
馬太福音 14 23| 四散眾人了後，就家己上山祈禱；已經暗，只有伊家己tī hia。
馬太福音 14 24| Hit時船tī海中，hō͘湧搖choah；因為是對頭風。
馬太福音 14 25| 暝時四更，耶穌tùi海面行，就近in。
馬太福音 14 26| 學生看見伊行tī海面，就生驚，講，是怪物；因為驚就喉叫。
馬太福音 14 27| 耶穌liâm-piⁿ kap in講話，講，安lín ê心；是我；m̄免驚。
馬太福音 14 28| 彼得應伊講，主ah，果然是你，就命令我行水面就近你。
馬太福音 14 29| 伊講，來。彼得就tùi船裡落去，行水面，beh就近耶穌。
馬太福音 14 30| 總是看見風，就驚；teh-beh沉落去，就喉叫講，主ah，救我。
馬太福音 14 31| 耶穌隨時伸手牽伊，講，小信ê人，啥事僥疑？
馬太福音 14 32| In上船，風就定。
馬太福音 14 33| 船裡ê人拜伊講，你真正是上帝ê Kiáⁿ。
馬太福音 14 34| 已經過去，就到Kek-nî-sat-le̍k地。
馬太福音 14 35| Hit位ê人bat伊，差人去四方，chhōa一切有病ê來就近伊；
馬太福音 14 36| 求伊但使hō͘ in摸伊ê衫á裾ê鬚；見若摸ê人齊全好。
馬太福音 15 1| Hit時有法利賽人kap經學士，tùi耶路撒冷來就近耶穌，講，
馬太福音 15 2| 你ê學生啥事患tio̍h古早人ê流傳？因為食ê時in無洗手。
馬太福音 15 3| 伊就應講，啥事lín亦tùi lín ê流傳來患tio̍h上帝ê命令ah？
馬太福音 15 4| 因為上帝講，Tio̍h敬lín ê父，lín ê母；koh有講，罵父á是罵母ê，的確tio̍h hō͘伊死。
馬太福音 15 5| 但是lín就講，見若人tùi父á是母講，
馬太福音 15 6| 你本所會thang tùi我得tio̍h ê利益，已經獻去；hit人就決斷無敬伊ê父。Lín就tùi lín ê流傳已經廢上帝ê道理。
馬太福音 15 7| 假好ê人ah，以賽亞指lín來讖語ê真正tio̍h；伊講，
馬太福音 15 8| Chit-ê百姓 用嘴唇尊敬我；	但是in ê心離開我遠遠。
馬太福音 15 9| In敬拜我是空空，	因為in用人所命令ê做教示來教示人。
馬太福音 15 10| 就叫眾人來，kā in講，Lín tio̍h聽來曉悟。
馬太福音 15 11| m̄是tùi嘴入ê話hō͘人污穢；就是tùi嘴出ê，chit-ê話hō͘人污穢。
馬太福音 15 12| Hit時學生就近來kā伊講，法利賽人聽見chit-ê話，真m̄願，你知mah？
馬太福音 15 13| 伊應講，見若栽種ê物m̄是我ê天父所栽種ê，beh拔伊ê根。
馬太福音 15 14| chhut-chāi in；in是chhiⁿ-mî teh chhōa路ê。若是chhiⁿ-mî kā chhiⁿ-mî ê chhōa路，兩個teh-beh跋落陷坑。
馬太福音 15 15| 彼得應伊講，Chit-ê譬喻，請kā阮解明。
馬太福音 15 16| 伊就講，Lín亦iáu-kú bē曉悟mah？
馬太福音 15 17| Kiám bōe曉得，見若tùi嘴入ê，落tī腹肚，來放tī廁池ah？
馬太福音 15 18| 但是tùi嘴出ê；是tùi心內發出；chiah-ê hō͘人污穢。
馬太福音 15 19| 因為tùi心發出pháiⁿ念頭，行兇、姦淫、私通、偷the̍h、lām-sám干證、謗瀆；
馬太福音 15 20| chiah-ê是hō͘人污穢；但是無洗手來食，bōe hō͘人污穢。
馬太福音 15 21| 耶穌tùi hia出去退去到Chhui-lo5Se-tùn ê境界。
馬太福音 15 22| Tú-tn̄g有迦南ê婦人人出in ê交界，喉叫講，主ah，大衛ê後裔，憐憫我；我ê cha-bó͘-kiáⁿ患tio̍h鬼，真艱苦。
馬太福音 15 23| 耶穌無應伊一句。伊ê學生來，求伊講，Tio̍h kah伊去，因為伊tī咱ê後面teh喉叫。
馬太福音 15 24| 伊就應講，我奉差，無m̄是就近以色列家失落ê羊nā-tiāⁿ。
馬太福音 15 25| 婦人人來拜伊講，主ah，幫贊我。
馬太福音 15 26| 但是伊講，The̍h kiáⁿ兒ê餅，hiat hō͘狗á，是m̄合。
馬太福音 15 27| 婦人人講，主ah，tio̍h；因為連狗á亦會得食in ê主人桌腳ka-la̍uh ê餅幼。
馬太福音 15 28| Tùi án-ni耶穌應講，婦人人ah，你ê信大lah；照你所ài ê，kā你做成。Tùi hit時伊ê cha-bó͘-kiáⁿ已經好。
馬太福音 15 29| 耶穌離開hia，到加利利海邊；上山teh坐。
馬太福音 15 30| 有chōe-chōe陣ê人就近伊，續帶跛腳ê、chhiⁿ-mî ê、啞口ê、破相ê，kap chōe-chōe別款ê來，hē tī伊ê腳前；就醫好in。
馬太福音 15 31| 致到眾人gông-ngia̍h；因為看見啞口ê講話，破相ê lóng好，跛腳ê行，chhiⁿ-mî ê看見；就歸榮光以色列ê上帝。
馬太福音 15 32| 耶穌叫伊ê學生來，講，我憐憫chiah-ê人，因為in已經kap我tòa三日；亦無物thang食；我m̄甘hō͘ in iau-iau去，驚了in路裡厭倦。
馬太福音 15 33| 學生kā伊講，阮tī曠野，tùi tá-lo̍h有hiah chōe餅thang hō͘ chiah chōe人食飽？
馬太福音 15 34| 耶穌kā in講，Lín有jōa chōe餅？應講，七個，kap淡薄細尾魚。
馬太福音 15 35| 就吩咐眾人坐tī地裡；
馬太福音 15 36| The̍h hit七個餅kap魚，祝謝peh，交hō͘學生，學生就hō͘眾人。
馬太福音 15 37| Lóng食到飽；拾所chhun ê屑á，tóe滿七籃。
馬太福音 15 38| 食ê，婦人人gín-ná以外，共四千人。
馬太福音 15 39| 既然hō͘眾人四散，就上船，到Má-ka-tàn ê交界。
馬太福音 16 1| 法利賽kap撒都該人來試耶穌，請伊用tùi天 ê神蹟hō͘ in看。
馬太福音 16 2| 但是伊應講，Ê-hng時lín講，會好天lah，因為天色紅。
馬太福音 16 3| 亦早起時lín講，今á日有風雨，因為天色烏áu。Lín會曉分別天色，獨獨bōe分別chiah-ê時ê神蹟。
馬太福音 16 4| 惡毒姦淫ê世代求神蹟；獨獨約拿ê神蹟以外，無beh神蹟hō͘伊。就離別in去。
馬太福音 16 5| 學生過去hit pêng，bōe記得帶餅。
馬太福音 16 6| 耶穌kā in講，Tio̍h謹慎持防法利賽kap撒都該人ê酵。
馬太福音 16 7| 學生saⁿ-kap議論講，是咱無帶餅o͘h。
馬太福音 16 8| 耶穌知，就講，小信ê人ah，啥事因為無餅saⁿ-kap議論ah？
馬太福音 16 9| Lín iáu-kú bōe曉得，亦bōe記得五千人食五個餅，lín拾幾筐ah？
馬太福音 16 10| 亦四千人食七個餅，lín拾幾籃ah？
馬太福音 16 11| Lín怎樣bōe曉得我所kā lín講ê，m̄是指餅，獨獨tio̍h持防法利賽kap撒都該人ê酵。
馬太福音 16 12| In chiah會曉得伊所講ê m̄是持防餅ê酵，就是法利賽kap撒都該人ê教。
馬太福音 16 13| 耶穌已經到該撒利亞腓立比ê境界，問伊ê學生講，人teh講人子是是誰？
馬太福音 16 14| In講，有ê講是行洗禮ê約翰；有ê講是以利亞；koh有ê講是耶利米，á是先知人ê一個。
馬太福音 16 15| 伊就kā in講，若是lín講我是是誰？
馬太福音 16 16| 西門彼得應講，你是基督，真活上帝ê Kiáⁿ。
馬太福音 16 17| 耶穌應伊講，西門，巴約拿，你有福氣ah；因為血氣肉體ê無指示你，就是我tī天裡ê父指示你。
馬太福音 16 18| 我koh kā你講，你就是彼得，tī chit-ê石磐頂我beh起造我ê教會，陰府ê權勢關隘也bōe贏伊。
馬太福音 16 19| 我beh用天國ê鎖匙hō͘你；見若你tī地裡縛ê，tī天裡亦beh縛伊；見若你tī地裡放ê，tī天裡亦beh放伊。
馬太福音 16 20| Hit時就禁戒學生，莫得kā人講伊是基督。
馬太福音 16 21| Tùi hit tia̍p起，耶穌chiah指示伊ê學生知伊tio̍h去耶路撒冷，tùi chiah-ê長老、祭司頭、經學士受tio̍h chōe-chōe苦楚；koh受害死，第三日koh活。
馬太福音 16 22| 彼得牽伊，責備伊講，主ah，千萬m̄-thang，chit-ê決斷無beh到tī你。
馬太福音 16 23| 耶穌oa̍t-tńg身，kā彼得講，撒旦，退去我ê後面；你是我ê塞礙；因為你所想m̄是上帝ê事，是人ê事。
馬太福音 16 24| Hit時耶穌kā伊ê學生講，人若ài tè我tio̍h看無家己，giâ伊ê十字架，來tè我。
馬太福音 16 25| 因為見若ài救伊ê性命ê，beh失落伊；見若為tio̍h我來失落伊ê性命ê，beh得tio̍h伊。
馬太福音 16 26| 人若得tio̍h全世界，來喪失伊ê性命，有甚麼利益？á是人beh出甚麼來對換伊ê性命。
馬太福音 16 27| 因為人子用伊ê父ê榮光，kap伊ê天使beh來，hit時beh照ta̍k人ê所行來報應。
馬太福音 16 28| 我實在kā lín講，Khiā tī chia ê，有人iáu-bē死，會看見人子tī伊ê國來。
馬太福音 17 1| 過六日，耶穌另外帶彼得、雅各，kap雅各ê兄弟約翰，chhōa in peh上高山；
馬太福音 17 2| 當in ê面前形狀變換，伊ê面光映映，親像日，伊ê衫白，親像光。
馬太福音 17 3| 忽然有摩西、以利亞tùi in顯現，kap伊講話。
馬太福音 17 4| 彼得應耶穌講，主ah，咱tī chia真好；你若ài，我beh tī chia搭三間寮á；一間hō͘你，一間hō͘摩西，一間hō͘以利亞。
馬太福音 17 5| 伊iáu teh講話ê時，忽然有光光ê雲罩in，koh有聲tùi雲裡出，講，chit-ê是我疼ê Kiáⁿ，我所歡喜ê；lín tio̍h聽伊。
馬太福音 17 6| 學生聽見，就仆落去，盡在驚。
馬太福音 17 7| 耶穌進前摸in，講，起來，莫得驚。
馬太福音 17 8| In kia̍h目，無看見一人，只有耶穌nā-tiāⁿ。
馬太福音 17 9| 落山ê時耶穌命令in，講，人子iáu-bē tùi死人中koh活，莫得用所看見ê kā人講。
馬太福音 17 10| 伊ê學生問伊講，Án-ni就經學士講以利亞tio̍h先來，是怎樣？
馬太福音 17 11| 伊應講，以利亞果然來，beh興起萬項事；
馬太福音 17 12| 但是我kā lín講，以利亞已經來，也in m̄-bat1伊；照in所ài來款待伊；親像án-ni人子亦beh受in ê陷害。
馬太福音 17 13| 學生chiah會曉得伊所kā in講ê，是指行洗禮約翰。
馬太福音 17 14| 已經到眾人hia，有一人就近伊，跪伊講，
馬太福音 17 15| 主ah，憐憫我ê Kiáⁿ，因為iûⁿ-hîn真艱苦；ta̍uh-ta̍uh跋落火，ta̍uh-ta̍uh跋落水。
馬太福音 17 16| 我chhōa伊就近你ê學生，in bōe-ōe醫好伊。
馬太福音 17 17| 耶穌應講，Hàiⁿ ah！m̄信koh悖逆ê世代ah，我beh kap lín tòa jōa久？我beh吞忍lín jōa久？帶伊來chia就近我。
馬太福音 17 18| 耶穌責備鬼；鬼就tùi伊出；tùi hit一時gín-ná就好。
馬太福音 17 19| Hit時學生àm-chīⁿ就近耶穌講，阮怎樣bōe趕伊？
馬太福音 17 20| 伊kā in講，是為tio̍h lín ê小信；我實在kā lín講，Lín若有信親像一粒芥菜子，lín就beh kā chit-ê山講，Tùi chia徙去hia，亦beh徙去；koh lín teh-beh無一項bōe。
馬太福音 17 21| 
馬太福音 17 22| In iáu tòa加利利ê時，耶穌kā學生講，人子beh受送交tī人ê手。
馬太福音 17 23| In beh thâi伊，第三日koh活。學生真憂悶。
馬太福音 17 24| In到迦百農，有收丁稅ê就近彼得，講，Lín先生kiám無納丁稅mah？伊講，有。
馬太福音 17 25| 已經入厝，耶穌事先kā伊講，西門ah，你phah算怎樣？世上chiah-ê王，tùi 是誰收餉kap抽丁稅？是tùi家己ê Kiáⁿ兒，á是tùi外面人ah？
馬太福音 17 26| 伊一下講，Tùi外面人。耶穌就kā伊講，若是án-ni，就kiáⁿ兒thang m̄免。
馬太福音 17 27| 總是免致塞礙in，你去海裡放釣，掠事先上釣ê魚，開伊ê嘴，beh得tio̍h銀一個；the̍h來，為tio̍h我kap你納hō͘ in。
馬太福音 18 1| 當hit時，學生就近耶穌講，Tī天國甚麼人做大？
馬太福音 18 2| 耶穌就叫一個細漢gín-ná，hō͘伊khiā tī in中間；
馬太福音 18 3| 講，我實在kā lín講，Lín若無oa̍t-tńg來成做親像細漢gín-ná ê，決斷bōe入天國。
馬太福音 18 4| 所以見若家己謙卑親像chit-ê細漢gín-ná ê，伊tī天國就是做大。
馬太福音 18 5| 見若tī我ê名接納chit號細漢gín-ná ê一個，就是接納我。
馬太福音 18 6| 見若hō͘ chiah-ê信我ê微細ê一個受塞礙，hit人寧可有大石磨召伊ê頷頸，thiām tī深海。
馬太福音 18 7| Chit世間有災禍ah，tùi有塞礙人ê事；因為塞礙ê事，bōe免得有；總是塞礙ê事tùi 是誰來，hit人有災禍。
馬太福音 18 8| 設使你一手一腳塞礙你，就tio̍h斬hiat-ka̍k；你破相á是跛腳入tī活是好，khah得兩手兩腳hiat落永遠ê火。
馬太福音 18 9| 設使你一目塞礙你，就tio̍h iah hiat-ka̍k；你一目入tī活是好，khah得兩目hiat落地獄ê火。
馬太福音 18 10| Lín tio̍h謹慎，莫得看輕chiah-ê微細中ê一個；因為我kā lín講，In ê天使tī天裡，常常見我tī天裡ê父ê面。
馬太福音 18 11| 
馬太福音 18 12| Lín phah算怎樣？人若有一百隻羊，來phah-m̄見一隻，kiám無且放下hit九十九隻，去山裡chhē hit隻phah-m̄見ê mah？
馬太福音 18 13| 若果然chhē-tio̍h，我實在kā lín講，伊為tio̍h hit隻歡喜，贏過九十九隻無phah-m̄見ê。
馬太福音 18 14| Án-ni chiah-ê微細中ê一個沉淪，也m̄是lín tī天裡ê父ê旨意。
馬太福音 18 15| 設使你ê兄弟得罪你，就tio̍h去，kan-ta你kap伊tī-teh ê時，指明伊ê m̄-tio̍h；伊若聽你，就得tio̍h你ê兄弟。
馬太福音 18 16| 伊若m̄聽，就tio̍h chhōa一兩人saⁿ-kap去，用兩三人ê嘴做干證，ta̍k句話thang做憑準。
馬太福音 18 17| 若m̄肯聽in，就kā教會講；若koh m̄肯聽教會，就tio̍h看伊親像外邦人，kap抽餉ê一樣。
馬太福音 18 18| 我實在kā lín講，凡若lín tī地裡縛ê，tī天裡也beh縛in；凡若lín tī地裡tháu ê，tī天裡也beh tháu in。
馬太福音 18 19| 我koh kā lín講，設使lín中間兩人tī地裡無論求甚麼，若是同心，就我tī天裡ê父beh kā in做成。
馬太福音 18 20| 因為不論甚麼所在有兩三人tī我ê名聚集，我也tī in中間。
馬太福音 18 21| Hit時彼得óa來kā伊講，主ah，我ê兄弟得罪我，我赦免伊tio̍h幾pái？Tio̍h七pái mah？
馬太福音 18 22| 耶穌kā伊講，我無kā你講tio̍h到七pái，就是到七十ê七pái。
馬太福音 18 23| 所以天國比並人君ài beh kap伊ê奴僕算賬。
馬太福音 18 24| 起頭算ê時，有chhōa一個欠伊千萬銀ê來。
馬太福音 18 25| 既然無thang還，伊ê主人命令tio̍h賣伊本身，kap伊ê bó͘-kiáⁿ，連伊一切所有ê，來還。
馬太福音 18 26| Hit-ê奴僕就仆teh，拜伊，講，主ah，tio̍h寬容我，我beh lóng總還。
馬太福音 18 27| 奴僕ê主人就憐憫來放伊，koh赦免伊ê債。
馬太福音 18 28| Hit-ê奴僕出去，tú-tio̍h伊一個同做奴僕ê，欠伊一百ê銀á，就掠伊，叉伊ê頷頸，講，你所欠ê tio̍h還。
馬太福音 18 29| 同做奴僕ê仆teh，求伊講，Tio̍h寬容我，我beh還你。
馬太福音 18 30| 但是伊m̄肯，就去kā伊關落監，來thèng候伊還所欠ê。
馬太福音 18 31| Chiah-ê同做奴僕ê看見chit-ê tāi-chì，真憂悶，將lóng總ê事對主人講明。
馬太福音 18 32| Tùi án-ni伊ê主人召伊來，kā伊講，Pháiⁿ ê奴僕ah，因為你對我求，我就將你所欠ê lóng赦免。
馬太福音 18 33| 你kiám m̄ tio̍h憐憫你同做奴僕ê，親像我憐憫你？
馬太福音 18 34| 伊ê主人受氣，將伊交代刑杖，thèng候伊一盡還所欠ê。
馬太福音 18 35| Án-ni lín ta̍k人無用心赦免lín ê兄弟，就我ê天父也beh án-ni款待lín。
馬太福音 19 1| 耶穌講chiah-ê話soah，就離開加利利，到猶太ê境內，約旦河外；
馬太福音 19 2| 有kui大陣ê人tè伊，就tī hia醫好in。
馬太福音 19 3| 有法利賽人來試伊，講，人不論甚麼緣故thang離伊ê bó͘ mah？
馬太福音 19 4| 就應講，Lín kiám無讀tio̍h創造ê主源起頭創造in有男有女？
馬太福音 19 5| 續講，因為án-ni人beh離開父母，結聯伊ê bó͘，兩個beh成做一體；
馬太福音 19 6| 親像án-ni無koh做兩個，是做一體。所以上帝所配合ê，人m̄-thang分開伊。
馬太福音 19 7| In kā伊講，若是án-ni，摩西怎樣吩咐用離書hō͘伊，來離伊ah？
馬太福音 19 8| 伊kā in講，摩西因為lín ê心硬，准lín離bó͘；但是tùi起頭m̄是án-ni。
馬太福音 19 9| Koh我kā lín講，見若人，m̄是為tio̍h姦淫ê緣故，離伊ê bó͘來chhōa別ê，就是行淫；chhōa人所離出ê也是行淫。
馬太福音 19 10| 學生kā伊講，人kap伊ê bó͘ ê事既然是án-ni，寧可無chhōa。
馬太福音 19 11| 伊就kā in講，chit號話m̄是眾人所會承受ê；只有得tio̍h賞賜ê chiah會。
馬太福音 19 12| 因為有閹ê，tùi母胎出世就án-ni；也有hō͘人閹ê；也有為tio̍h天國家己閹ê。會承受ê tio̍h承受伊。
馬太福音 19 13| Hit時有人chhōa細kiáⁿ就近伊，ài伊用手hōaⁿ in，來祈禱；學生責備in。
馬太福音 19 14| 但是耶穌講，容允細kiáⁿ就近我，莫得禁伊；因為天國是屬tī chit號ê。
馬太福音 19 15| 就用手hōaⁿ in；離開hia去。
馬太福音 19 16| Tú-tn̄g有一人就近伊，講，先生，我tio̍h行甚麼好thang得tio̍h永活？
馬太福音 19 17| 伊kā伊講，你怎樣提起好，來問我？好ê是一個。總是你若ài入tī活，tio̍h守chiah-ê誡命。
馬太福音 19 18| 伊kā伊講，是甚麼ê？耶穌講，莫得thâi死人，莫得行淫，莫得偷the̍h，莫得lām-sám做干證，
馬太福音 19 19| 敬你ê父母，Tio̍h疼你ê厝邊親像家己。
馬太福音 19 20| 少年人kā伊講，Chiah-ê我lóng有守伊；iáu-kú欠甚麼？
馬太福音 19 21| 耶穌kā伊講，你若ài做完全，tio̍h去賣你所有ê來hō͘ sòng-hiong人，就有財寶tī天裡；koh來tè我。
馬太福音 19 22| 少年人聽見這話，憂悶就去；因為伊產業真chōe。
馬太福音 19 23| 耶穌就kā伊ê學生講，我實在kā lín講，富人入天國oh--ah！
馬太福音 19 24| 我koh kā lín講，駱駝穿過針鼻，比富人入上帝ê國，khah快。
馬太福音 19 25| 學生聽見大gông-ngia̍h，講，若是án-ni，就是誰會得tio̍h救ah？
馬太福音 19 26| 耶穌看in講，在tī人是bōe-ōe，在tī上帝，萬事lóng會。
馬太福音 19 27| Hit時彼得應伊講，阮bat放sak一切來tè你，阮beh得tio̍h甚麼ah？
馬太福音 19 28| 耶穌kā in講，我實在kā lín講，lín chiah-ê tè我，到koh興起ê時，人子坐伊榮光ê座位，lín也beh坐十二ê座位，來審判以色列十二ê支派。
馬太福音 19 29| 見若為tio̍h我ê名放sak厝宅，á是兄弟、姊妹、老父、老母、kiáⁿ兒，á是田園，beh得tio̍h百倍，來承接永活。
馬太福音 19 30| 總是事先ê chōe-chōe beh做路尾；路尾ê beh做事先。
馬太福音 20 1| 因為天國親像家主透早出去倩(chhiàⁿ)工入伊ê葡萄園；
馬太福音 20 2| kap做工ê人約一日一錢銀；就差in入伊ê園。
馬太福音 20 3| 九點ê時出去，koh看見有閒閒khiā tī街市裡ê，就kā in講，
馬太福音 20 4| Lín亦去葡萄園，我beh照公道hō͘ lín；in就去。
馬太福音 20 5| 十二點kap三點ê時koh出去，也án-ni做。
馬太福音 20 6| 五點ê時出去，koh tú-tio̍h有人khiā-teh，就kā in講，Lín啥事thong日閒閒khiā tī chia ah？
馬太福音 20 7| In kā伊講，因為無人倩阮。伊kā in講，Lín也去葡萄園。
馬太福音 20 8| 到日暗，園主kā伊ê管家講，叫做工ê，hō͘ in工錢，tùi路尾來ê起，到事先來ê為止。
馬太福音 20 9| Hiah-ê五點鐘所倩ê到，ta̍k-ê領一錢銀。
馬太福音 20 10| 事先倩ê到，in phah算beh領khah chōe；m̄-kú in也ta̍k-ê領一錢銀。
馬太福音 20 11| 領了，就對家主nga̍uh-nga̍uh念講，
馬太福音 20 12| 阮thong日拖磨受熱；hiah-ê路尾倩ê，做工一點鐘久，竟然hō͘ in kap阮平。
馬太福音 20 13| 伊就對in一人應講，朋友ah，我m̄是無公道款待你；你kiám m̄是kap我約一錢銀mah？
馬太福音 20 14| 你ê你the̍h，做你去。我beh hō͘ chit-ê路尾ê kap你平。
馬太福音 20 15| 用我ê物，行我所ài，kiám bōe做得？á是因為我做好，你teh目赤mah？
馬太福音 20 16| 親像án-ni，路尾ê beh做事先，事先ê beh做路尾。
馬太福音 20 17| 耶穌上耶路撒冷ê時tī路裡chhōa十二ê學生到邊á，kā in講，
馬太福音 20 18| Taⁿ咱上耶路撒冷；人子beh受解送hō͘ chiah-ê祭司頭kap經學士，in beh擬伊死罪；
馬太福音 20 19| 也beh解送伊hō͘外邦人，致到戲弄伊，鞭phah伊，釘伊tī十字架；第三日伊beh koh活。
馬太福音 20 20| Hit時西庇太ê Kiáⁿ ê老母kap伊ê Kiáⁿ就近來拜伊，求一項事。
馬太福音 20 21| 伊kā伊講，你ài甚麼？應講，願你出命令，hō͘我chit兩個kiáⁿ tī你ê國，一個坐你ê chiàⁿ-pêng，一個坐你ê tò-pêng。
馬太福音 20 22| 耶穌應講，Lín所求ê，lín m̄知。我所beh lim ê杯，lín會lim mah？應講，會。
馬太福音 20 23| 伊kā in講，我ê杯lín果然beh lim；總是坐我ê chiàⁿ-pêng tò-pêng，m̄是我會thang hō͘人，獨獨是我ê父為tio̍h甚麼人備辦ê，就hō͘ in。
馬太福音 20 24| 十個學生聽見，就受氣hit兩個兄弟。
馬太福音 20 25| 耶穌叫in來講，Lín知外邦ê人君做主來治理in，in ê大人管轄in；
馬太福音 20 26| 獨獨lín中間m̄是án-ni；lín中間ài做大ê，beh做lín ê差用；
馬太福音 20 27| ài做頭ê，beh做lín ê奴僕。
馬太福音 20 28| 親像人子來，m̄是beh差用人，是beh hō͘人差用；koh獻伊ê性命，來贖回chōe-chōe人。
馬太福音 20 29| In出耶利哥ê時，kui大陣ê人tè伊。
馬太福音 20 30| Tú-tn̄g有兩個chhiⁿ-mî ê坐tī路邊，聽見耶穌tùi hia過，就hoah講，主，大衛ê後裔ah，憐憫阮。
馬太福音 20 31| 眾人嫌in，kah in靜靜；但是in koh khah大聲叫講，主，大衛ê後裔ah，憐憫阮。
馬太福音 20 32| 耶穌停腳，叫in來講，Ài我kā lín做甚麼？
馬太福音 20 33| In kā伊講，主ah，阮ài得tio̍h目睭開。
馬太福音 20 34| 耶穌可憐in，摸in ê目睭；in liâm-piⁿ看見，就tè伊。
馬太福音 21 1| In行近耶路撒冷，到Pek-hoat-kî kap橄欖山ê時，耶穌差兩個學生，kā in講，
馬太福音 21 2| Lín去對面ê鄉社，liâm-piⁿ會tú-tio̍h一隻驢縛teh，有驢á kap伊tī-teh；tháu開，牽伊來我chia。
馬太福音 21 3| 若有人kā lín講甚麼，就tio̍h講，主欠用伊，伊liâm-pin beh送伊來。
馬太福音 21 4| Chit-ê事成，是beh應驗早託先知所講ê，講，
馬太福音 21 5| Tio̍h kā郇(Sûn)ê cha-bó͘-kiáⁿ講，	你ê王來就近你，	溫柔koh騎驢，	Kap驢所生ê驢á。
馬太福音 21 6| 學生去，照耶穌所吩咐in ê去行。
馬太福音 21 7| 牽驢kap驢á來，將家己ê衫chhu tī in頂面，耶穌就上去騎。
馬太福音 21 8| 眾人中khah chōe將家己ê衫鋪tī路裡；有ê chhò樹枝鋪tī路裡。
馬太福音 21 9| 前行後tè ê眾人hoah講，大衛ê後裔，和散那，tī主ê名來ê得tio̍h o-ló，tī至koânê，和散那。
馬太福音 21 10| 伊入耶路撒冷，thong城搖choah，講，Chit-ê 是誰？
馬太福音 21 11| 眾人講，chit-ê是先知耶穌，tùi加利利ê拿撒勒來ê。
馬太福音 21 12| 耶穌入上帝ê殿，趕出殿內一切買賣ê人，chhia倒換錢ê人ê桌，kap賣鴿á ê人ê椅。
馬太福音 21 13| kā in講，有記載講，我ê厝beh稱做祈禱ê厝，但是lín chiah-ê hō͘伊做賊巢(siū)。
馬太福音 21 14| Chhiⁿ-mî ê，跛腳ê，tī殿裡就近耶穌，伊就醫好in。
馬太福音 21 15| 獨獨chiah-ê祭司頭kap經學士看見伊所行ê奇事，koh看見gín-ná tī殿裡hoah講，大衛ê後裔，和散那，就受氣；kā伊講，In teh講ê，你聽見無？
馬太福音 21 16| 耶穌kā in講，有；lín kiám m̄-bat讀tio̍h hit句，講，Tùi gín-ná kap食奶ê ê嘴，你hō͘ o-ló ê話齊備mah？
馬太福音 21 17| 就離開in，出城到伯大尼；tī hia歇暝。
馬太福音 21 18| 隔早起，tò來城裡ê時，耶穌iau；
馬太福音 21 19| 看見路邊一叢無花果樹，就óa近去，挽lóng無，只有葉nā-tiāⁿ；就kā樹講，Taⁿ了後，你永永無koh結果子；hit叢無花果樹liâm-piⁿ枯焦。
馬太福音 21 20| 學生看了就奇怪，講，無花果樹怎樣liâm-piⁿ枯焦？
馬太福音 21 21| 耶穌應講，我實在kā lín講，Lín若有信無僥疑，m̄-nā chit號行tī無花果樹ê事lín會行；就若tùi chit-ê山講，Tio̍h徙去hiat落海，亦beh成。
馬太福音 21 22| Koh祈禱ê時，見若lín所求ê，信就得tio̍h。
馬太福音 21 23| 耶穌入殿，教示人ê時，chiah-ê祭司頭，kap百姓 ê長老，就近伊講，你用甚麼權行chiah-ê事？koh 是誰 hō͘你chit-ê權？
馬太福音 21 24| 耶穌應講，我亦有一句話beh問lín，lín若kā我講，我chiah beh kā lín講我用甚麼權行chiah-ê事。
馬太福音 21 25| 約翰ê洗禮是tùi tá-lo̍h來？是tùi天，á是tùi人？In su-khia議論講，若講，Tùi天，伊beh kā咱講，Án-ni lín啥事m̄信伊？
馬太福音 21 26| 若講，對人，咱又驚百姓 ；in lóng掠約翰做先知。
馬太福音 21 27| 就應耶穌講，阮m̄知。伊就kā in講，我亦無beh kā lín講我是用甚麼權行chiah-ê事。總是lín phah算怎樣？
馬太福音 21 28| 人有兩個kiáⁿ，就近hit-ê頭一個講，Kiáⁿ ah，今á日去葡萄園做工。
馬太福音 21 29| 應講，我m̄；後來反悔就去。
馬太福音 21 30| Koh就近第二個，亦án-ni講。應講，主ah，我beh；就竟然無去。
馬太福音 21 31| 此(Chí)兩個tá-lo̍h一個行老父ê意思ah？In講，頭一個。耶穌kā in講，我實在kā lín講，chiah-ê抽餉ê kap娼妓事先lín入上帝ê國。
馬太福音 21 32| 因為約翰tī義ê路就近lín，lín無信伊；抽餉ê kap娼妓就信伊；koh lín看了，亦無反悔去信伊。
馬太福音 21 33| Koh聽一個譬喻：有一個家主，知一園葡萄，用籬笆圍伊，內面開酒窟，起一個守更樓，租hō͘佃戶，就去別所在。
馬太福音 21 34| 收果子ê時beh到，就差伊ê奴僕就近佃戶，收伊ê果子。
馬太福音 21 35| 佃戶掠伊ê奴僕，一個phah，一個thâi，一個用石頭tìm。
馬太福音 21 36| Koh差別個奴僕，比前khah chōe；in猶原án-ni款待in。
馬太福音 21 37| 後來差伊ê Kiáⁿ就近in，想講，In beh尊敬我ê Kiáⁿ。
馬太福音 21 38| 但是佃戶看見hit-ê Kiáⁿ，就saⁿ-kap講，chit-ê是伊ê後嗣；來，kā伊thâi死，thang得伊ê業。
馬太福音 21 39| 就掠伊，chhia伊出園外，害死伊。
馬太福音 21 40| Taⁿ園主若到，beh怎樣來辦chiah-ê佃戶？
馬太福音 21 41| In kā伊講，伊beh用惡報來滅chiah-ê惡人；將葡萄園租別個佃戶，就是照時納果子ê。
馬太福音 21 42| 耶穌對in講，經裡所記載，	師傅所去sak ê石，	成做厝角頭ê石；	這是主所成ê，	咱ê目睭看做奇怪，lín kiám bē讀mah？
馬太福音 21 43| 所以我kā lín講，上帝ê國beh tùi lín搶去，來賞賜結伊ê果子ê百姓
馬太福音 21 44| Koh跋倒(poa̍h-tó)tī chit塊石頂ê teh-beh破kô͘-kô͘；hō͘ chit塊石teh tī伊頂面ê beh幼boa̍h-boa̍h。
馬太福音 21 45| Chiah-ê祭司頭kap法利賽人聽見伊ê譬喻，知伊所講ê是指in。
馬太福音 21 46| 就ài beh掠伊，但是驚眾人；因為眾人掠伊做先知。
馬太福音 22 1| 耶穌應伊，koh用譬喻kā in講，
馬太福音 22 2| 天國比並人君，kā伊ê Kiáⁿ備辦婚姻ê筵席。
馬太福音 22 3| 差伊ê奴僕召所請ê來赴筵席；但是in m̄來。
馬太福音 22 4| Koh差別個奴僕講，去kā所請ê講，我ê桌已經備辦便，我ê牛kap肥ê cheng-siⁿ已經thâi，百項物lóng便，tio̍h來赴筵席。
馬太福音 22 5| In無要緊，做in去；一個去伊ê田園，一個去伊ê seng-lí場；
馬太福音 22 6| 其餘ê掠伊ê奴僕，凌辱in，thâi in。
馬太福音 22 7| 人君受氣，差伊ê軍兵剿滅hiah-ê凶犯，續燒in ê城。
馬太福音 22 8| 就kā伊ê奴僕講，婚姻ê筵席已經便，但是所請ê bōe堪得。
馬太福音 22 9| 所以lín去大路頭，見若所tú-tio̍h ê lóng請伊來赴筵席。
馬太福音 22 10| Hiah-ê奴僕出去路裡，聚集凡所tú-tio̍h ê，無論好pháiⁿ；婚姻ê客廳人客就滿。
馬太福音 22 11| 人君入去看人客，看見tī hia一人無穿禮服；
馬太福音 22 12| kā伊講，朋友ah，你無穿婚姻ê禮服，怎樣入來chia？伊就靜靜。
馬太福音 22 13| Hit時人君kā chiah-ê差用講，縛伊ê腳手，將伊hiat tī外面烏暗ê所在；tī hia beh有啼哭咬牙切齒。
馬太福音 22 14| 因為受召ê chōe，受揀ê少。
馬太福音 22 15| Hit時法利賽人去參詳，看thang怎樣就伊ê話來tauh伊。
馬太福音 22 16| 就差in ê學生kap希律黨就近伊講，先生ah，阮知你是真實，koh用真實將上帝ê路教示人；你也無掠甚麼人做要緊，因為你無看人ê外貌。
馬太福音 22 17| 納稅hō͘該撒合宜á無？你phah算怎樣？請kā阮講。
馬太福音 22 18| 耶穌知in ê pháiⁿ，就講，假好ê人ah，啥事試我。
馬太福音 22 19| 用納稅ê銀á hō͘我看。In就the̍h一個銀á hō͘伊。
馬太福音 22 20| 耶穌kā in講，Chit-ê像(siōng)kap號是是誰？
馬太福音 22 21| kā伊講，該撒。伊就kā in講，Án-ni，lín tio̍h將該撒ê物納hō͘該撒，將上帝ê物納hō͘上帝。
馬太福音 22 22| In聽見就奇怪，離開伊去。
馬太福音 22 23| Hit日有撒都該人，就是講人無koh活ê，就近伊，問講，
馬太福音 22 24| 先生ah，摩西講，人死也無kiáⁿ，伊ê小弟tio̍h娶伊ê bó͘；生kiáⁿ來續接伊ê兄。
馬太福音 22 25| Taⁿ阮中間有兄弟七人；大ê娶，就死去，無kiáⁿ；留伊ê bó͘ hō͘小弟。
馬太福音 22 26| 第二ê，第三ê，到第七ê也lóng是án-ni。
馬太福音 22 27| 到尾，hit-ê婦人人也死。
馬太福音 22 28| Án-ni tī koh活ê時，七人中婦人人beh做是誰 ê bó͘？因為lóng有娶伊。
馬太福音 22 29| 耶穌應伊講，Lín錯lah，因為lín m̄-bat聖經kap上帝ê權能。
馬太福音 22 30| 因為koh活ê時，無嫁無娶；是親像天使tī天裡。
馬太福音 22 31| 論到死人koh活，kiám bē讀tio̍h上帝所kā lín講ê講，
馬太福音 22 32| 我就是亞伯拉罕ê上帝，以撒ê上帝，雅各ê上帝？伊m̄是死人ê上帝，是活人ê上帝。
馬太福音 22 33| 眾人聽見，奇怪伊ê教示。
馬太福音 22 34| 法利賽人聽見伊已經塞密撒都該人ê嘴，就saⁿ-kap聚集。
馬太福音 22 35| 其中一人做教法師ê試伊，問講，
馬太福音 22 36| 先生ah，律法中，甚麼誡最大？
馬太福音 22 37| 伊kā伊講，你tio̍h盡心，盡性，盡意疼主你ê上帝。
馬太福音 22 38| Chit-ê誡是大ê，也是頭一個。
馬太福音 22 39| 第二個也saⁿ親像，是講，你tio̍h疼厝邊親像家己。
馬太福音 22 40| Chit兩條誡是全律法kap先知ê總根頭。
馬太福音 22 41| 法利賽人聚集ê時耶穌問in講，
馬太福音 22 42| 論基督lín phah算怎樣？伊是是誰 ê後裔？In kā伊講，是大衛ê。
馬太福音 22 43| 伊kā in講，Án-ni，就大衛hō͘聖神感動，怎樣稱伊做主ah，講，
馬太福音 22 44| 主kā我ê主講，	坐我ê大pêng，	thèng候我將你chiah-ê對敵hē tī你ê腳下？
馬太福音 22 45| 大衛既然稱伊做主，就基督怎樣做伊ê後裔ah？
馬太福音 22 46| 無人會應伊一句；tùi hit日也無人敢koh問伊。
馬太福音 23 1| Hit時耶穌kā眾人kap伊ê學生講，
馬太福音 23 2| 經學士kap法利賽人坐摩西ê位。
馬太福音 23 3| 所以見若in所kā lín講ê，lóng tio̍h行來守伊；總是莫得照in ê所做來行；因為in有講，也無行。
馬太福音 23 4| In用重koh oh擔ê擔縛來hē tī人ê肩頭頂，但是in家己m̄肯用一支指頭á振動伊。
馬太福音 23 5| In一切ê所做，lóng是beh hō͘人看chiah做；因為in ê背肩(pōe-keng)做khah闊，衫á裾ê鬚做khah長。
馬太福音 23 6| Ài筵桌裡坐大位，會堂內坐高位，
馬太福音 23 7| 街市裡hō͘人請安，也hō͘人稱呼in拉比。
馬太福音 23 8| 但是lín莫得hō͘人稱做拉比；因為lín ê先生是一個，lín lóng是兄弟。
馬太福音 23 9| Tī地裡也莫得稱人做父；因為lín ê父是一個，就是tī天裡ê。
馬太福音 23 10| 也莫得hō͘人稱做先生；因為lín ê先生是一個，就是基督。
馬太福音 23 11| 但是lín中間做大ê，beh做lín ê差用。
馬太福音 23 12| 凡若自高ê，beh hō͘伊卑微；家己卑微ê，beh高升伊。
馬太福音 23 13| Lín假好ê經學士kap法利賽人，有災禍ah！因為lín tī人ê面前關密天國；lín家己無入，teh-beh入ê人，lín也m̄准in入。
馬太福音 23 14| 
馬太福音 23 15| Lín假好ê經學士kap法利賽人，有災禍ah！因為lín遍行水路陸路，hō͘一人入到；既然入，就hō͘伊做地獄ê人，比lín加倍。
馬太福音 23 16| Lín chhiⁿ-mî做chhōa頭ê，有災禍ah！lín講，見若kí殿來chiù-chōa ê，無事；獨獨見若kí殿裡ê金來chiù-chōa ê，就tio̍h守伊。
馬太福音 23 17| Lín戇koh chhiⁿ-mî；因為tá-lo̍h一項khah大，是金，á是hō͘金成聖ê殿ah？
馬太福音 23 18| Lín亦講見若kí壇來chiù-chōa ê，無事；獨獨見若kí壇頂ê禮物來chiù-chōa ê，就tio̍h守伊。
馬太福音 23 19| Lín chhiⁿ-mî ah；因為tá-lo̍h一項khah大，是禮物á是hō͘禮物成聖ê壇？
馬太福音 23 20| 所以人kí壇來chiù-chōa，是kí壇kap見若tī伊頂面ê，來chiù-chōa。
馬太福音 23 21| 人kí殿來chiù-chōa，是kí殿kap tiàm tī hit內面ê來chiù-chōa。
馬太福音 23 22| 人kí天來chiù-chōa，是kí上帝ê座位kap坐tī hit頂面ê，來chiù-chōa。
馬太福音 23 23| Lín假好ê經學士kap法利賽人，有災禍ah！因為lín將薄荷、八角、馬芹，十份抽一份；但是律法ê khah tùi-tiōng ê，就是公義、憐憫kap信實，lín就放sak；總是chiah-ê是應該tio̍h行ê，hiah-ê也是m̄-thang放sak。
馬太福音 23 24| Lín chhiⁿ-mî做chhōa頭ê，蚊á就lū起來，駱駝就吞落去。
馬太福音 23 25| Lín假好ê經學士kap法利賽人，有災禍ah！因為lín清氣杯盤ê外面，但是hit內面tóe勒索kap放蕩滿滿。
馬太福音 23 26| 你chhiⁿ-mî ê法利賽人ah，事先清氣杯盤ê內面，hō͘伊ê外面亦會清氣。
馬太福音 23 27| Lín假好ê經學士kap法利賽人，有災禍ah！因為lín親像粉白ê 墓，外面看是súi，但是內面tóe死人ê骨頭kap ta̍k項ê污穢滿滿。
馬太福音 23 28| Án-ni，lín外面hō͘人看是義，但是內面就假好kap不法滿滿。
馬太福音 23 29| Lín假好ê經學士kap法利賽人，有災禍ah！因為lín chhòng先知人ê 墓，修整義人ê墳墓；
馬太福音 23 30| 亦講，設使阮tī阮祖ê時，就無kap in有份tī流先知人ê血。
馬太福音 23 31| Án-ni，lín家己干證是做thâi先知人ê ê後裔。
馬太福音 23 32| 做lín去滿lín祖ê份量。
馬太福音 23 33| 蛇ah！毒蟲ê類ah！lín thài會逃閃地獄ê刑罰？
馬太福音 23 34| 所以我差先知知識ê人，經學士就近lín；有ê lín beh thâi伊，beh釘伊tī十字架；也有ê beh tī lín ê會堂用鞭phah伊，tùi chit-ê城趕逐in到hit-ê城。
馬太福音 23 35| 致到地上所流義人ê血，lóng歸tī lín，就是tùi義人A-pek ê血到Pa-lia̍p-ka ê Kiáⁿ撒迦利亞ê血，伊是lín所thâi tī殿kap壇ê中間ê。
馬太福音 23 36| 我實在kā lín講，Chiah-ê事lóng beh歸tī chit代。
馬太福音 23 37| 耶路撒冷ah！耶路撒冷ah！就是thâi死先知人，用石頭tìm奉差到tī伊ê；我jōa chōe pái ài聚集你ê kiáⁿ兒，親像雞母聚集伊ê雞á tī翼(si̍t)下；但是lín m̄ ài。
馬太福音 23 38| 你看！lín ê厝beh拋荒，留teh hō͘ lín。
馬太福音 23 39| 因為我kā lín講，Taⁿ了後，lín無看見我；thèng候lín講，Tī主ê名來ê，得tio̍h福氣。
馬太福音 24 1| 耶穌出殿，tú teh行，伊ê學生就近伊，用殿堂hiah-ê厝報伊看。
馬太福音 24 2| 但是伊應講，Lín無看見chiah-ê mah？我實在kā lín講，Tī chia beh無一塊石留tī石頂，也無chhia落去。
馬太福音 24 3| 耶穌坐tī橄欖山ê時，學生su-khia就近伊講，請kā阮講，tī時有chiah-ê tāi-chì？也你koh來，kap世界ê結局有甚麼兆頭？
馬太福音 24 4| 耶穌應講，Tio̍h謹慎，莫得hō͘人迷惑。
馬太福音 24 5| 因為beh有chōe-chōe人tī我ê名來，講，我是基督，來迷惑chōe-chōe人。
馬太福音 24 6| Lín beh聽見交戰kap交戰ê風聲，謹慎莫得驚；因為chiah-ê的確有，總是末期iáu-bē到。
馬太福音 24 7| 因為百姓 beh起來攻擊百姓 ，國起來攻擊國；chōe-chōe所在beh有飢荒、地動。
馬太福音 24 8| Chiah-ê lóng是苦痛ê起頭。
馬太福音 24 9| Hit時人beh交付lín tī患難，thâi死lín。Lín因為我ê名beh hō͘萬邦怨恨。
馬太福音 24 10| 也hit時chōe-chōe人beh受塞礙，saⁿ解送，saⁿ怨恨。
馬太福音 24 11| Koh有chōe-chōe假先知beh起來迷惑chōe-chōe人。
馬太福音 24 12| 因為不法大大加添，chōe-chōe人ê疼漸漸冷淡。
馬太福音 24 13| 獨獨吞忍到路尾ê，伊會得tio̍h救。
馬太福音 24 14| Chit-ê天國ê福音beh傳到thong天下，做干證tī萬邦；hit時末期就到。
馬太福音 24 15| 所以lín看見早託先知但以理所講，hit-ê殘害可惡ê khiā tī聖ê所在，(讀ê人tio̍h曉悟) ，
馬太福音 24 16| hit時tī猶太ê tio̍h走去山裡；
馬太福音 24 17| tī厝頂ê莫得落來the̍h伊家內ê物；
馬太福音 24 18| tī園裡ê莫得tò去hiaⁿh伊ê衫。
馬太福音 24 19| 當hiah-ê日，有身孕kap hō͘嬰á食奶ê婦人人有災禍ah！
馬太福音 24 20| Lín tio̍h祈禱，免得lín ê逃走tī冬天時，á是安歇日。
馬太福音 24 21| 因為hit時beh有大患難，tùi世間ê起頭到taⁿ bē bat有án-ni；後來也決斷無。
馬太福音 24 22| 若無減少hiah-ê日，就凡有肉體ê無一個得救，獨獨為tio̍h揀ê百姓 ，hiah-ê日beh減少。
馬太福音 24 23| Hit時若有人kā lín講，你看，基督tī chia，á是講，Tī hia，lín莫得信。
馬太福音 24 24| 因為beh有假基督、假先知起來行大ê神蹟kap兆頭；beh是會，連揀ê百姓也迷惑伊。
馬太福音 24 25| 我已經事先kā lín講。
馬太福音 24 26| 所以人若kā lín講，你看，伊是tī曠野，lín莫得出去；á是講，你看，伊是tī密厝，lín莫得信。
馬太福音 24 27| 因為親像sih-nà tùi東勢teh sih，若到西勢，人子ê koh來也beh án-ni。
馬太福音 24 28| 身屍若tī hia，鷹鳥也beh聚集tī hia。
馬太福音 24 29| Tú-tú chiah-ê日ê患難了後，日beh烏暗，月無出光，星tùi天ka-la̍uh，天上振動。
馬太福音 24 30| Hit時人子ê兆頭beh出現tī天裡；tī地裡chiah-ê族類lóng beh啼哭，也beh看見人子用權能kap大榮光坐天 ê雲臨到。
馬太福音 24 31| 伊beh差伊ê天使，用號頭響亮ê聲，in beh tùi四方chit pêng ê天邊到hit pêng ê天邊，聚集伊所揀ê百姓
馬太福音 24 32| Lín tio̍h tùi無花果樹取譬喻；當伊枝軟葉發ê時，就知夏天近lah。
馬太福音 24 33| Án-ni，lín看lóng總chiah-ê事，就知已經近，到門口lah。
馬太福音 24 34| 我實在kā lín講，Chit世代決斷bē過去，到chiah-ê tāi-chì lóng成。
馬太福音 24 35| 天kap地beh廢無，我ê話bōe廢無。
馬太福音 24 36| 但是論hit日、hit時，人m̄知，天使也m̄知，Kiáⁿ也m̄知，獨獨父知nā-tiāⁿ。
馬太福音 24 37| Koh親像挪亞ê日，人子ê koh來也beh án-ni。
馬太福音 24 38| 因為大水ê事先hiah-ê日，人teh lim食、嫁娶，到挪亞入大船ê日，
馬太福音 24 39| in竟然m̄知，到大水到，一盡滅in，人子ê koh來也beh án-ni。
馬太福音 24 40| Hit時beh有兩人tī園裡，一個取去，一個放teh。
馬太福音 24 41| 兩個婦人人挨磨，一個取去，一個放teh。
馬太福音 24 42| 所以tio̍h tiuⁿ-tî，因為lín m̄知lín ê主甚麼日beh來。
馬太福音 24 43| 家主若知賊甚麼更beh到，伊就tiuⁿ-tî，無容允人iah孔伊ê厝，這是lín所知。
馬太福音 24 44| 所以lín亦tio̍h備辦便；因為lín無phah算ê時，人子來lah。
馬太福音 24 45| Chī-chūi是盡忠智慧ê奴僕，主人所設立來管伊家內ê人，thang照時pun米糧hō͘ in。
馬太福音 24 46| 主人來，tú-tio̍h伊án-ni行，hit-ê奴僕有福氣。
馬太福音 24 47| 我實在kā lín講，主人beh設立伊來管伊一切所有ê。
馬太福音 24 48| 獨獨hit-ê pháiⁿ ê奴僕，若心內講，我ê主人teh 延chhiân；
馬太福音 24 49| 就phah hiah-ê kap伊同做奴僕ê，koh kap醉漢saⁿ-kap lim食，
馬太福音 24 50| 就tī無phài-phe ê日，m̄知ê時，hit-ê奴僕ê主人beh到。
馬太福音 24 51| 重重刑罰伊，chhú-tī伊kap假好ê人平等，tī hia beh有啼哭咬牙切齒。
馬太福音 25 1| Hit時天國beh比並十個在室女，kia̍h in ê燈，出去迎接新kiáⁿ婿。
馬太福音 25 2| 其中五個戇ê，五個知識ê。
馬太福音 25 3| 戇ê kia̍h in ê燈，無另外帶油。
馬太福音 25 4| 獨獨知識ê kia̍h in ê燈另外帶油tī in ê器具內。
馬太福音 25 5| 新kiáⁿ婿延chhiân，就lóng tuh-ka-chē teh睏。
馬太福音 25 6| 半暝，有大聲叫講，新kiáⁿ婿來lah；lín出來chih伊。
馬太福音 25 7| Hit時chiah-ê在室女lóng起來，修整in ê燈。
馬太福音 25 8| 戇ê kā知識ê講，請將lín ê油pun阮，因為阮ê燈beh hoa lah。
馬太福音 25 9| 知識ê應講，驚了lín阮lóng無夠；khah好去tùi賣ê人家己買。
馬太福音 25 10| 去買ê時，新kiáⁿ婿到，hiah-ê便ê kap伊入婚姻ê筵桌；門就關。
馬太福音 25 11| 然後其餘ê在室女亦來，講，主ah，主ah，kā阮開。
馬太福音 25 12| 但是伊應講，我實在kā lín講，我m̄-bat lín。
馬太福音 25 13| 所以tio̍h tiuⁿ-tî，因為lín m̄知hit-ê日，hit-ê時。
馬太福音 25 14| 因為親像一人beh去外國；就召伊家己ê奴僕將所有ê交代in。
馬太福音 25 15| 一個hō͘伊銀五千，一個hō͘伊兩千，一個hō͘伊一千；各照in ê châi-tiāu；就去外國。
馬太福音 25 16| 領五千ê，隨時去做seng-lí，koh thàn五千。
馬太福音 25 17| 領兩千ê亦是án-ni，koh thàn兩千。
馬太福音 25 18| 獨獨hit-ê領一千ê去，就掘地，來khǹg密伊ê主人ê銀。
馬太福音 25 19| 過久久，chiah-ê奴僕ê主人到，kap in算賬。
馬太福音 25 20| 領五千ê來，koh帶五千，講，主ah，你交代我五千；你看，我有koh thàn五千。
馬太福音 25 21| 伊ê主人kā伊講，好ah，好koh盡忠ê奴僕，你tī少(chió)ê已經盡忠，我beh設立你來管chōe-ê；thang入你ê主人ê快樂。
馬太福音 25 22| 領兩千ê亦來，講，主ah，你交代我兩千；你看，我有koh thàn兩千。
馬太福音 25 23| 伊ê主人kā伊講，好ah，好koh盡忠ê奴僕，你tī少ê已經盡忠，我beh設立你來管chōe-ê；thang入你ê主人ê快樂。
馬太福音 25 24| 領一千ê亦來，講，主ah，我知你是嚴核(ha̍t)ê人；bē掖ê所在，就beh收割；bē分散ê所在，就beh拾做堆。
馬太福音 25 25| 所以我驚，就將你一千銀去tâi tī地裡；taⁿ你ê原物還你。
馬太福音 25 26| 伊ê主人就應伊講，Pháiⁿ koh pîn-tōaⁿ ê奴僕ah，你既然知我bē掖ê所在，就beh收割，bē分散ê所在，就beh拾做堆。
馬太福音 25 27| 就tio̍h將我ê銀hē tī錢店；我來ê時thang得tio̍h我ê本銀kap利息。
馬太福音 25 28| 所以tio̍h tùi伊the̍h hit一千，來hō͘ hit-ê有十千ê。
馬太福音 25 29| 因為見若有ê，beh hō͘伊，hō͘伊有chhun；無ê，連伊所有ê，亦beh the̍h伊。
馬太福音 25 30| 亦hit-ê無利益ê奴僕，趕伊tī外面烏暗ê所在；tī hia beh有啼哭，咬牙切齒。
馬太福音 25 31| 當人子tī伊ê榮光，kap lóng總ê天使來ê時，伊beh坐伊榮光ê座位，
馬太福音 25 32| 聚集萬邦tī伊ê面前；伊就beh分別in，親像牧者分別綿羊離開山羊。
馬太福音 25 33| 將綿羊hē tī伊ê chiàⁿ-pêng，山羊hē tī伊ê tò-pêng。
馬太福音 25 34| Hit時王beh kā chiàⁿ-pêng ê講，Lín tùi我ê父得tio̍h恩典ê，進前來承接國，就是tùi創造世間以來kā lín備辦ê。
馬太福音 25 35| 因為我iau，Lín bat hō͘我食；我嘴乾，lín hō͘我lim；我出外，lín hō͘我tòa；我thǹg-pak-theh，lín hō͘我穿；
馬太福音 25 36| 我破病，lín看顧我；我tī監裡，lín來chhē我。
馬太福音 25 37| Hit時義人beh應伊講，主ah，阮甚麼時看見你iau，來hō͘你食？嘴乾，來hō͘你lim？
馬太福音 25 38| 甚麼時看見你出外，來hō͘你tòa？thǹg-pak-theh，來hō͘你穿？
馬太福音 25 39| 甚麼時看見你破病，á是tī監裡，來chhē你？
馬太福音 25 40| 王beh應伊講，我實在kā lín講，Lín既然行伊tī我ê兄弟至微細ê ê一個，就是行伊tī我。
馬太福音 25 41| Koh beh kā tò-pêng ê講，Lín受咒詛 ê，tio̍h離開我，入永遠ê火，就是為tio̍h魔鬼kap伊chiah-ê使者所備辦ê。
馬太福音 25 42| 因為我iau，lín m̄-bat hō͘我食；我嘴乾，lín m̄-bat hō͘我lim；我出外，lín m̄-bat hō͘我tòa；
馬太福音 25 43| 我thǹg-pak-theh，lín m̄-bat hō͘我穿；我破病kap tī監裡，lín m̄-bat看顧我。
馬太福音 25 44| In亦beh應講，主ah，阮甚麼時看見你iau，á是嘴乾，á是出外，á是thǹg-pak-theh，á是破病，á是tī監裡，來無服事你ah？
馬太福音 25 45| 伊就beh應伊講，我實在kā lín講，Lín既然無行伊tī chiah-ê至微細ê ê一個，就是無行伊tī我。
馬太福音 25 46| Chiah-ê人beh去入永遠ê刑罰；但是義ê人入永遠活。
馬太福音 26 1| 耶穌講chiah-ê話soah，就kā伊ê學生講，
馬太福音 26 2| Lín知過兩日pôaⁿ過節就到，人子tú-tio̍h解送去釘十字架。
馬太福音 26 3| Hit時hiah-ê祭司頭kap百姓 ê長老聚集tī祭司頭，名該亞法ê院，
馬太福音 26 4| saⁿ-kap參詳用詭譎ê計掠耶穌來thâi伊。
馬太福音 26 5| 總是講，當節期m̄-thang，驚了百姓 ê中間有擾亂。
馬太福音 26 6| 耶穌tī伯大尼，thái-ko西門ê厝，
馬太福音 26 7| 有婦人人tòa玉瓶，內面tóe極貴氣ê香油，就近伊，當伊坐桌ê時拚(piàⁿ)tī伊頭殼頂。
馬太福音 26 8| 學生看見就受氣，講，Án-ni破費有啥路用？
馬太福音 26 9| 因為chit-ê油能賣得chōe-chōe銀，來hō͘ sòng-hiong人。
馬太福音 26 10| 耶穌知就kā in講，Lín啥事刁難chit-ê婦人人ah？因為伊所行來款待我ê是好事。
馬太福音 26 11| 因為常常有sòng-hiong人kap lín tī-teh，但是我無常常kap lín tī-teh。
馬太福音 26 12| 因為伊倒chit-ê油tī我身軀，就是備辦我埋葬來行ê。
馬太福音 26 13| 我實在kā lín講，普天下，無論甚麼所在傳chit-ê福音，也beh講起chit-ê婦人人所行，來記念伊。
馬太福音 26 14| Hit時十二個學生一個，名做加略人猶大，去見hiah-ê祭司頭，
馬太福音 26 15| 講，Lín beh hō͘我jōa chōe，我beh將伊交hō͘ lín？In就kap伊約，hō͘伊銀三十。
馬太福音 26 16| Tùi hit時伊chhē機會將耶穌交hō͘ in。
馬太福音 26 17| 除酵節ê頭一日，學生就近耶穌講，Ài阮tī甚麼所在kā你備辦食pôaⁿ過節？
馬太福音 26 18| 伊講，Lín入城chhē某人，kā伊講，先生講，我ê時近lah；我kap我ê學生守pôaⁿ過節tī你tau。
馬太福音 26 19| 學生照耶穌所吩咐ê去行：就備辦pôaⁿ過節。
馬太福音 26 20| 到日暗耶穌kap十二個學生坐桌。
馬太福音 26 21| 食ê時，耶穌講，我實在kā lín講，lín中間一人beh賣我。
馬太福音 26 22| 眾人真憂悶，一個一個kā伊講，主ah，總無是我o͘h？
馬太福音 26 23| 伊應講，Kap我伸手tī盤裡ê，hit-ê beh賣我。
馬太福音 26 24| 人子tò去照所記載指伊ê話；但是賣人子ê有災禍ah！hit人無出世khah好。
馬太福音 26 25| 賣伊ê猶大講，拉比，總無是我o͘h？kā伊講，你已經講lah。
馬太福音 26 26| In teh食ê時，耶穌the̍h餅，祝謝peh破，pun hō͘學生，講，the̍h去食；chit-ê是我ê身軀。
馬太福音 26 27| Koh捧(phâng)杯祝謝hō͘ in，講，Lín lóng tio̍h lim伊；
馬太福音 26 28| chit-ê是我ê血，就是盟約ê血，為tio̍h chōe-chōe人來流出ê，致到罪得tio̍h赦免。
馬太福音 26 29| 但是我kā lín講，taⁿ了後我無lim chit-ê葡萄ê汁，thèng候hit日我kap lín lim hit-ê新ê tī我ê父ê國。
馬太福音 26 30| 已經吟詩，就出來，去橄欖山。
馬太福音 26 31| Hit時耶穌kā in講，今暝lín lóng beh為tio̍h我來受塞礙，因為有記載講，我beh phah牧者，就羊群四散。
馬太福音 26 32| 但是我koh活了後beh事先lín去加利利。
馬太福音 26 33| 彼得應伊講，眾人雖然為tio̍h你來受塞礙，也我永永無受塞礙。
馬太福音 26 34| 耶穌kā伊講，我實在kā你講，今暝雞iáu-bē啼，你beh三pái m̄認我。
馬太福音 26 35| 彼得kā伊講，我就若tio̍h kap你死，也決斷無m̄認你。眾學生也lóng是án-ni講。
馬太福音 26 36| 耶穌kap in到一所在，名客西馬尼，kā伊ê學生講，Lín chiah-ê坐chia，thèng候我去hia祈禱。
馬太福音 26 37| Chiah chhōa彼得kap西庇太兩個kiáⁿ saⁿ-kap去；就憂悶、慘慼。
馬太福音 26 38| kā in講，我ê心真憂悶到beh死，lín tòa chia kap我警醒。
馬太福音 26 39| Lio̍h-lio̍h-á進前，面phak tī地裡，祈禱，講，我ê父ah，若會做得，tio̍h hō͘ chit-ê杯離開我；總是m̄是照我所ài，是照你所ài。
馬太福音 26 40| 就來學生hia，看見in teh睏，kā彼得講，Án怎樣，lín bōe-ōe kap我警醒半時久ah？
馬太福音 26 41| Tio̍h警醒，tio̍h祈禱，免得入tī迷惑；心神甘願，但是肉體軟chiáⁿ。
馬太福音 26 42| 第二pái koh去祈禱，講，我ê父ah，chit-ê杯若bōe得離開我，的確tio̍h我lim伊，就願你ê旨意得成。
馬太福音 26 43| koh再來看見in又teh睏，因為in ê目睭siap。
馬太福音 26 44| 離開in koh去，第三pái祈禱，也是講hiah-ê話。
馬太福音 26 45| Hit-tia̍p koh就近學生，kā in講，Taⁿ thang睏來安歇lah。時近lah，人子受賣tī罪人ê手。
馬太福音 26 46| 起來saⁿ-kap行；賣我ê人近lah。
馬太福音 26 47| Iáu-teh講ê時，忽然十二個學生ê一個，猶大，來，也有kui陣人kia̍h刀kap槌á，tùi chiah-ê祭司頭kap百姓 ê長老hia saⁿ-kap來。
馬太福音 26 48| 賣伊ê bat kap in套暗號，講，我kā伊chim ê，hit人就是，lín thang掠伊。
馬太福音 26 49| 即時就近耶穌，講，拉比，平安；就直直kā伊chim。
馬太福音 26 50| 耶穌kā伊講，朋友ah，你beh來做ê，就做。Hiah-ê人就進前，起手掠耶穌。
馬太福音 26 51| 忽然有kap耶穌tī-teh ê一人伸手拔刀，thâi祭司頭ê奴僕，削去伊一個耳á。
馬太福音 26 52| 耶穌就kā伊講，收你ê刀入原位，因為凡若kia̍h刀ê beh tùi刀死。
馬太福音 26 53| Á是你phah算我bōe-ōe求我ê父，就伊tī chit-tia̍p beh kā我差十二營khah加ê天使mah？
馬太福音 26 54| 若án-ni，就聖經所講chit-ê tāi-chì的確有ê，怎樣會應驗ah？
馬太福音 26 55| Hit時耶穌kā in hiah-ê人講，Lín kia̍h刀kap槌á出來掠我，親像beh掠賊mah？我日日坐tī殿內教示人，也lín無掠我。
馬太福音 26 56| 總是chit-ê事lóng成，是beh應驗先知所記載ê。」Hit時學生lóng離開伊走。
馬太福音 26 57| 掠耶穌ê帶伊到祭司頭該亞法ê所在，tī hia hiah-ê經學士kap長老已經聚集。
馬太福音 26 58| 彼得遠遠tè伊到祭司頭ê院，入內面kap hiah-ê差役saⁿ-kap坐，beh看hit-ê結局。
馬太福音 26 59| Chiah-ê祭司頭kap全公會chhē lām-sám ê干證攻擊耶穌，ài hō͘伊死。
馬太福音 26 60| 雖然chōe-chōe lām-sám干證ê來，也無得tio̍h。後來有兩個到，講，
馬太福音 26 61| Chit人bat講，我會毀壞上帝ê殿，三日就起伊。
馬太福音 26 62| 祭司頭起來kā伊講，你lóng無應mah？Chiah-ê人所干證你ê是甚麼？
馬太福音 26 63| 但是耶穌靜靜。祭司頭kā伊講，當chit-ê真活上帝，我命令你chiù-chōa來kā阮講，你果然是上帝ê Kiáⁿ，基督，á m̄是。
馬太福音 26 64| 耶穌kā伊講，你已經講lah；但是我kā lín講，Tùi chit-tia̍p了後lín beh看見人子坐tī有權能ê ê大pêng，坐天 ê雲來。
馬太福音 26 65| Tùi án-ni祭司頭拆裂家己ê衫，講，伊講出僭權褻瀆ê話；咱iáu-kú欠甚麼干證ah？Taⁿ lín已經聽見伊ê僭權褻瀆lah。
馬太福音 26 66| Lín phah算怎樣？應講，伊該死。
馬太福音 26 67| 就phùi-nōa tī伊ê面，用拳頭母cheng伊；也有5用手siàn伊，
馬太福音 26 68| 講，基督ah，你是先知，tio̍h kā阮講，phah你ê是是誰。
馬太福音 26 69| 彼得坐tī外院；有一個女婢近óa伊講，你也bat kap加利利人耶穌做陣。
馬太福音 26 70| 彼得當眾人ê面前m̄認講，我m̄知你teh講甚麼。
馬太福音 26 71| 出去到院門，koh一個女婢看見伊，kā tī hia ê人講，Chit-ê也bat kap拿撒勒人耶穌做陣。
馬太福音 26 72| 彼得koh m̄認，續chiù-chōa講，我m̄-bat hit-ê人。
馬太福音 26 73| 有hiah久，邊á teh khiā ê人近óa kā彼得講，你實在也是in ê黨，因為對你ê腔口露出。
馬太福音 26 74| 伊chiah咒罵，koh chiù-chōa，講，我m̄-bat hit-ê人。雞就啼。
馬太福音 26 75| 彼得就記得耶穌ê話講，雞iáu-bē啼，你beh三pái m̄認我。就出去外面，大啼哭。
馬太福音 27 1| 到天光，眾祭司頭kap百姓 ê長老saⁿ-kap計謀攻擊耶穌，ài hō͘伊死。
馬太福音 27 2| 已經縛伊，就帶去交hō͘總督彼拉多。
馬太福音 27 3| Hit時賣伊ê猶大看見耶穌受定罪，就退悔，將hiah-ê三十銀還chiah-ê祭司頭kap長老，
馬太福音 27 4| 講，我賣無罪ê ê血，有罪lah。In講，Kap阮啥干涉？你家己打算。
馬太福音 27 5| 猶大hiat hiah-ê銀tī殿裡，退去家己吊死。
馬太福音 27 6| Hiah-ê祭司頭the̍h hit-ê銀，講，這是血ê價，m̄-thang lok tī庫房。
馬太福音 27 7| In就參詳，將hit-ê銀去買燒磁人ê園，thang埋葬出外人。
馬太福音 27 8| 所以hit khu園到taⁿ稱做血園。
馬太福音 27 9| Tùi án-ni應驗早託先知耶利米所講ê，講，In the̍h受苦ê ê價銀三十，就是以色列ê kiaⁿ孫中有人所股(kó͘)ê；
馬太福音 27 10| 用伊來買燒磁ê ê園，照主所命令我ê。
馬太福音 27 11| 耶穌khiā tī總督ê面前；總督問伊講，你是猶太人ê王mah？耶穌kā伊講，你講，就是。
馬太福音 27 12| 伊hō͘ hiah-ê祭司頭長老告，伊也無應。
馬太福音 27 13| Hit時，彼拉多kā伊講，Hiah-ê人干證你到hiah chōe項，你無聽見mah？
馬太福音 27 14| 耶穌無應伊一句話，致到總督大奇怪。
馬太福音 27 15| 到節期總督照例放一個犯人hō͘眾人，是照in所ài ê。
馬太福音 27 16| Hit時有出名ê犯人，名叫巴拉巴。
馬太福音 27 17| In已經聚集，彼拉多kā in講，Lín ài我放是誰 hō͘ lín？是巴拉巴，á是稱做基督ê耶穌？
馬太福音 27 18| 因為知in為tio̍h怨妒chiah解送耶穌。
馬太福音 27 19| 伊坐堂ê時，伊ê bó͘差人kā伊講，Chit-ê義人你m̄-thang干涉tio̍h；因為我今á日tī眠夢中為tio̍h伊chōe-chōe艱苦。
馬太福音 27 20| Chiah-ê祭司頭kap長老kiau-so眾人，求放巴拉巴，滅耶穌。
馬太福音 27 21| 總督應講，Chit兩人lín ài我放tá-lo̍h一個hō͘ lín？In講，巴拉巴。彼拉多kā in講，
馬太福音 27 22| Án-ni，就稱做基督ê耶穌，我tio̍h怎樣辦伊？In lóng講，釘伊十字架。
馬太福音 27 23| 總督講，怎樣，伊有行甚麼pháiⁿ？In大聲hoah講，釘伊十字架。
馬太福音 27 24| 彼拉多看見無chhái-kang，反tńg ná擾亂，就捧水，tī眾人ê面前洗手，講，Tī chit-ê義人ê血我無罪，lín家己打算。
馬太福音 27 25| 百姓 lóng應伊講，伊ê血歸tī阮kap阮ê kiaⁿ孫。
馬太福音 27 26| 伊就放巴拉巴hō͘ in。已經鞭phah耶穌，就發交去釘十字架。
馬太福音 27 27| Hit時總督ê兵帶耶穌入公堂，聚集thong營圍伊。
馬太福音 27 28| Thǹg伊ê衫，將紅袍kā伊穿；
馬太福音 27 29| 用刺á編冕旒，tì tī伊ê頭殼，用蘆竹hē tī伊ê 正手，跪tī伊ê面前戲弄伊講，猶太人ê王，平安。
馬太福音 27 30| 就kā伊phùi-nōa，kia̍h hit支蘆竹，來sut伊ê頭殼。
馬太福音 27 31| 戲弄soah，hit領袍就kā伊thǹg起來，將伊家己ê衫kā伊穿，帶伊去釘十字架。
馬太福音 27 32| 出來ê時tú-tio̍h一個Kó͘-lī-nāi人名西門，勉強伊saⁿ-kap去，hō͘伊giâ耶穌ê十字架。
馬太福音 27 33| 到一所在，名各各他，就是頭殼碗ê所在，就用苦膽所調和ê酒hō͘伊lim；
馬太福音 27 34| 伊試看，就m̄ lim。
馬太福音 27 35| 已經釘伊tī十字架，就做鬮pun伊ê衣服；
馬太福音 27 36| koh坐tī hia顧守伊。
馬太福音 27 37| 就hē斬條tī伊ê頭殼ê頂面，寫講，chit-ê是猶太人ê王，耶穌。
馬太福音 27 38| Hit時，有兩個賊kap伊同釘tī十字架，一個tī chiàⁿ-pêng，一個tī tò-pêng。
馬太福音 27 39| 經過ê人譏刺伊，搖頭講，
馬太福音 27 40| 你毀壞殿，三日koh起ê，tio̍h救家己；你若是上帝ê Kiáⁿ，tio̍h tùi十字架落來。
馬太福音 27 41| Hiah-ê祭司頭kap經學士以及長老也是án-ni戲弄伊，講，
馬太福音 27 42| 伊bat救別人，bōe-ōe救家己。伊做以色列ê王，taⁿ tio̍h tùi十字架落來，阮就beh信伊。
馬太福音 27 43| 伊óa靠上帝，上帝若歡喜伊，taⁿ就tio̍h救伊；因為伊講，我就是上帝ê Kiáⁿ。
馬太福音 27 44| Kap伊同釘hit兩個賊也是án-ni罵伊。
馬太福音 27 45| Tùi日中晝到三點，遍地烏暗。
馬太福音 27 46| 差不多三點，耶穌大聲喉叫講，Í-lī，Í-lī，lia̍p-má sat-pok-tāi-nî，就是講，我ê上帝，我ê上帝，你啥事放離我？
馬太福音 27 47| 邊頭khia7e5有人聽見就講，伊teh叫以利亞。
馬太福音 27 48| 中間一人即時走去，the̍h海絨，浸醋，hâ tī蘆竹á尾，hō͘伊suh。
馬太福音 27 49| 其餘ê講，且慢，看以利亞來救伊á無。
馬太福音 27 50| 耶穌koh大聲喉叫，就斷氣。
馬太福音 27 51| 忽然殿內ê帳，tùi頂到下，裂做兩pêng；地動，石磐裂；
馬太福音 27 52| 墓開，已經teh睏ê聖徒，in ê身軀chōe-chōe起來，tùi in ê墓出；
馬太福音 27 53| 到耶穌koh活了後，in入聖城，出現tī chōe-chōe人。
馬太福音 27 54| 百總kap相同顧守耶穌ê，看見地動，kap所經過ê事，不止驚，講，Chit-ê果然是上帝ê Kiáⁿ。
馬太福音 27 55| 有chōe-chōe婦人人tī hia遠遠teh看；in就是tùi加利利跟tè耶穌來服事伊ê；
馬太福音 27 56| 從中有抹大拉ê馬利亞，雅各約西ê老母馬利亞，kap西庇太ê Kiáⁿ ê老母。
馬太福音 27 57| 已經暗，有A-lī-má-thài ê好額人來，名做約瑟，伊也是耶穌ê學生。
馬太福音 27 58| Hit人去見彼拉多，求耶穌ê身屍；彼拉多吩咐tio̍h hō͘伊。
馬太福音 27 59| 約瑟收hit-ê身屍，用清氣ê幼布包伊；
馬太福音 27 60| hē tī伊家己ê新墓，就是伊tī石磐所phah ê；就kō大塊石tī墓門，chiah去。
馬太福音 27 61| 有抹大拉ê馬利亞kap別個馬利亞tī hia，坐tī墓ê對面。
馬太福音 27 62| 隔日，就是備辦節後ê一日，hiah-ê祭司頭kap法利賽人聚集見彼拉多講，
馬太福音 27 63| 大人ah，阮記得hit-ê迷惑人ê，活teh ê時bat講，三日後我beh koh活。
馬太福音 27 64| 所以請你命令顧守hit-ê墓，到第三日；驚了伊ê學生來偷伊去，亦kā百姓講，伊tùi死人中koh活；án-ni，就後來ê差謬，比事先khah厲害。
馬太福音 27 65| 彼拉多kā in講，Lín領兵去，照lín所知影ê去顧守。
馬太福音 27 66| In就去，封石kap設兵，來顧守hit-ê墓。
馬太福音 28 1| 安歇日後，七日ê頭一日，天phú光。抹大拉ê馬利亞kap別個馬利亞來beh看hit-ê墓。
馬太福音 28 2| 忽然地大振動，因為主ê天使tùi天落來，kō開hit塊石，來坐tī頂面。
馬太福音 28 3| 伊ê面貌親像sih-nà，衫白親像雪。
馬太福音 28 4| 顧守ê人因為驚，就ngia̍uh-ngia̍uh-chhoah，變親像死。
馬太福音 28 5| 天使應hiah-ê婦人人講，Lín m̄免驚，因為我知lín teh chhē釘十字架ê耶穌。
馬太福音 28 6| 伊無tī chia，因為伊已經koh活，照伊所講ê；lín來看主所倒ê所在。
馬太福音 28 7| 也tio̍h緊緊去kā伊ê學生講，伊tùi死人中koh活，也beh事先lín去加利利，tī hia lín beh看見伊；我已經kā lín講lah。
馬太福音 28 8| In緊緊離開墓，也驚也大歡喜，走去報伊ê學生。
馬太福音 28 9| 忽然耶穌tú-tio̍h in，講，平安。In進前，抱伊ê腳，拜伊。
馬太福音 28 10| 耶穌就kā in講，M̄免驚，去報我ê兄弟，kah in去加利利，tī hia beh看見我。
馬太福音 28 11| 婦人人去ê時，顧守ê兵有ê入城，用所經過ê事一盡報chiah-ê祭司頭。
馬太福音 28 12| In就kap長老聚集，saⁿ-kap參詳，用chōe-chōe銀hō͘兵，講，
馬太福音 28 13| Lín tio̍h講，阮teh睏ê時，伊ê學生暝時來偷去。
馬太福音 28 14| 設使chit-ê tāi-chì hō͘總督聽見，阮就beh勸伊，hō͘ lín無事。
馬太福音 28 15| In the̍h hiah-ê銀，照所教in ê去行；chit-ê話就遍傳猶太人中，到tī今á日。
馬太福音 28 16| 但是十一個學生去加利利，到耶穌所bat kā in tiāⁿ-tio̍h ê山。
馬太福音 28 17| 看見伊，就拜伊；總是有ê僥疑。
馬太福音 28 18| 耶穌近óa來對in講話，講，天頂地下ê權，已經lóng總hō͘我。
馬太福音 28 19| 所以lín tio̍h去招萬百姓 來做學生，kā in行洗禮，hō͘ in歸tī父，Kiáⁿ，聖神ê名；
馬太福音 28 20| 見若我所有命令lín ê，tio̍h教示in守；koh我日日kap lín tī-teh，到世間ê路尾。
馬可福音 1 1| 上帝ê Kiáⁿ耶穌基督福音ê起頭。
馬可福音 1 2| 親像tī先知以賽亞ê冊所記載講，	我差我ê使者tī你ê面前，	來修整你ê路；
馬可福音 1 3| 有teh叫tī曠野ê，伊ê聲講，	Tio̍h備辦主ê路，	修直伊ê小路。
馬可福音 1 4| 約翰來tī曠野行洗禮，傳反悔ê洗禮，hō͘人得tio̍h赦罪。
馬可福音 1 5| Thong猶太地kap耶路撒冷ê眾人lóng出來就近伊，認in ê罪，tī約旦河tùi伊受洗禮。
馬可福音 1 6| Chit-ê約翰穿駱駝毛，腰hâ皮帶，食草蜢kap山野ê蜜。
馬可福音 1 7| 伊傳講，有一個比我khah有權能ê tè尾我來；就屈落來tháu伊ê鞋帶，我也bōe堪得。
馬可福音 1 8| 我bat用水kā lín行洗禮，伊beh用聖神kā lín洗。
馬可福音 1 9| 當chiah-ê日耶穌tùi加利利ê拿撒勒來，tī約旦河tùi約翰受洗禮。
馬可福音 1 10| 即時tùi水起來，就看見天裂開，聖神親像鴿á降臨tī伊ê頂面；
馬可福音 1 11| koh tùi天有聲講，你是我所疼ê Kiáⁿ，我歡喜你。
馬可福音 1 12| 聖神即時逼伊去曠野。
馬可福音 1 13| Tī曠野四十日，tú-tio̍h撒旦試，也kap野獸saⁿ-kap tòa；有天使伺候伊。
馬可福音 1 14| 約翰已經關監，耶穌到加利利，傳上帝ê福音，講，
馬可福音 1 15| 日期滿lah，上帝ê國近lah；lín tio̍h反悔來信福音。
馬可福音 1 16| 耶穌經過加利利ê海墘，看見西門kap伊ê兄弟安得烈拋網tī海裡；因為是討魚人。
馬可福音 1 17| 耶穌kā in講，Lín來tè我，我beh hō͘ lín得tio̍h人親像討魚ê。
馬可福音 1 18| In liâm-piⁿ離開網，來tè伊。
馬可福音 1 19| Lio̍h-á進前，看見西庇太ê Kiáⁿ雅各kap伊ê兄弟約翰tī船裡teh補網。
馬可福音 1 20| 伊liâm-piⁿ招in，in就拜別in老父西庇太kap倩工人tī船裡，來tè tī伊ê後面。
馬可福音 1 21| In入迦百農，耶穌tī安歇日入會堂，教示人。
馬可福音 1 22| 人奇怪伊ê教示；因為伊教示人親像有權ê，無親像經學士。
馬可福音 1 23| Tú-á會堂內有一個患tio̍h鬼ê人喉叫講，
馬可福音 1 24| 拿撒勒人耶穌，阮kap你甚麼干涉？你來beh滅阮mah？我知你是是誰，就是上帝ê聖ê。
馬可福音 1 25| 耶穌責備伊講，你tio̍h靜靜，tùi chit人出去。
馬可福音 1 26| 邪神thiu-chhoah hit人，大聲叫，就tùi伊出去。
馬可福音 1 27| 眾人lóng gông-ngia̍h，致到saⁿ辯論，講，chit-ê是怎樣？是新ê教示。伊用權命令邪神，邪神也sūn-thàn伊。
馬可福音 1 28| 伊ê名聲隨時遍傳加利利ê四方。
馬可福音 1 29| In已經出會堂，隨時kap雅各約翰入西門kap安得烈ê家。
馬可福音 1 30| 西門ê丈母患tio̍h熱病倒teh，隨時有人將這kā耶穌講。
馬可福音 1 31| 伊近óa牽伊ê手，hō͘伊起來，熱就退；婦人人就伺候in。
馬可福音 1 32| 到黃昏暗，日落了，有人chhōa lóng總有破病ê，kap患tio̍h鬼ê人就近伊。
馬可福音 1 33| Thong城lóng聚集tī門口。
馬可福音 1 34| 耶穌醫好ta̍k樣病ê人chōe-chōe，koh趕chōe-chōe鬼；因為鬼bat伊，所以m̄准in講。
馬可福音 1 35| 隔早起，天iáu不止暗，耶穌起來出去曠野ê所在，tī hia祈禱。
馬可福音 1 36| 西門kap同伴ê人追chhē伊。
馬可福音 1 37| 已經tú-tio̍h就kā伊講，眾人lóng teh chhē你。
馬可福音 1 38| 伊kā in講，咱來去別位；到附近ê埠頭，hō͘我thang tī hia傳道；因為我為tio̍h chit-ê事，chiah出來。
馬可福音 1 39| 就去遍加利利，入in ê會堂，宣傳道理，koh趕鬼。
馬可福音 1 40| 有一個thái-ko ê就近伊，求伊，跪伊，kā伊講，你若肯，就會hō͘我清氣。
馬可福音 1 41| 耶穌可憐，伸手摸伊，kā伊講，我肯，你thang清氣。
馬可福音 1 42| Thái-ko即時除去；伊就清氣。
馬可福音 1 43| 耶穌嚴嚴警戒伊，隨時kah伊去；也kā伊講，
馬可福音 1 44| Tio̍h謹慎莫得kā人講甚麼；獨獨tio̍h去，將本身hō͘祭司驗，亦為tio̍h你得tio̍h清氣，獻摩西所吩咐ê，來做證據tī人。
馬可福音 1 45| 總是伊出去，就大大宣傳，四界報揚chit-ê事；致到耶穌無thang koh顯然入城，獨獨tòa tī外面曠野ê所在。人tùi四方就近伊。
馬可福音 2 1| 過kúi-nā日耶穌koh入迦百農；
馬可福音 2 2| 人聽見伊tī厝內就chōe-chōe人聚集致到無空地，連門口也無；伊就講道理hō͘ in聽。
馬可福音 2 3| 有帶一個piàn-sūi ê就近伊，是四人扛伊來。
馬可福音 2 4| 因為人chōe，bōe會近óa，就tī耶穌ti暗 ê所在，拆厝頂hō͘伊開孔；就將piàn-sūi ê倒tī舖á墜落去。
馬可福音 2 5| 耶穌看見in ê信，就kā piàn-sūi ê講，細kiáⁿ，你ê罪赦免lah。
馬可福音 2 6| 有kúi-nā ê經學士坐tī hia，心內議論講，Chit-ê人怎樣án-ni講ah？
馬可福音 2 7| 伊是僭權lām-sám；除上帝以外，是誰會赦免罪ah？
馬可福音 2 8| 耶穌心內liâm-piⁿ知in有chit號ê議論，就kā in講，Lín啥事tī心內議論chiah-ê ah？
馬可福音 2 9| Kā piàn-sūi ê講，你ê罪赦lah，á是講，起來，giâ你ê舖á來行，tá-lo̍h一項khah快？
馬可福音 2 10| 獨獨beh hō͘ lín知人子tī地裡有權thang赦罪，(就kā piàn-sūi ê講)，
馬可福音 2 11| 我kā你講，起來，giâ你ê舖á tò去你ê厝。
馬可福音 2 12| 伊就起來，tī眾人ê面前隨時giâ伊ê舖á出去；致到眾人lóng gông-ngia̍h，歸榮光上帝講，阮從來bē bat看見án-ni-siⁿ。
馬可福音 2 13| 耶穌koh出去到海墘；眾人lóng就近伊，就教示in。
馬可福音 2 14| 經過ê時看見A-le̍k-hui ê Kiáⁿ Lī-bī坐tī餉關，就kā伊講，Tè我。伊就起來tè伊。
馬可福音 2 15| 耶穌坐桌tī Lī-bī ê厝，有chōe-chōe抽餉ê kap pháiⁿ人kap耶穌chham伊ê學生同坐，因為hiah-ê人是chōe，也teh tè伊。
馬可福音 2 16| 法利賽ê經學士看見伊kap pháiⁿ人以及抽餉ê saⁿ-kap食，就kā伊ê學生講，伊kap抽餉ê以及pháiⁿ人saⁿ-kap lim食ah。
馬可福音 2 17| 耶穌聽見，就kā in講，勇健ê無欠醫生，但是破病ê就tio̍h；我來m̄是beh招義人，是beh招pháiⁿ人。
馬可福音 2 18| 約翰ê學生kap法利賽人當teh禁食；in就近來kā伊講，約翰ê學生kap法利賽人ê學生禁食，你ê學生無禁食，是怎樣？
馬可福音 2 19| 耶穌kā in講，新kiáⁿ婿kap賀娶ê人tī-teh ê時，in kiám會禁食mah？新kiáⁿ婿iáu同tī-teh，in bōe會禁食。
馬可福音 2 20| 但是時日beh到，新kiáⁿ婿beh tùi in中間無去，hit日in就beh禁食。
馬可福音 2 21| 無人用新布補舊衫；若有，就所補ê hit塊會kiù裂伊，就是新ê kiù裂舊ê，伊ê破孔koh-khah大。
馬可福音 2 22| 也無人用新酒tóe tī舊皮囊；若有，就新酒會爆裂皮囊，酒漏，lông也phah-pháiⁿ。獨獨新酒tio̍h入tī新皮囊。
馬可福音 2 23| 耶穌tī安歇日tùi麥園經過，伊ê學生行路ê時摘麥穗。
馬可福音 2 24| 法利賽人kā伊講，你看，in tī安歇日行所m̄應該行ê，是怎樣？
馬可福音 2 25| 耶穌kā in講，大衛kap跟tè ê人，當欠缺koh iau ê時所行ê，lín bē讀tio̍h mah？
馬可福音 2 26| 就是當A-pí-a-thah做祭司頭ê時伊有怎樣入上帝ê厝，食排列ê餅，續hō͘跟tè伊ê人；chit號餅，若m̄是祭司，就m̄-thang食。
馬可福音 2 27| Koh kā in講，安歇日為tio̍h人來設立，m̄是人為tio̍h安歇日。
馬可福音 2 28| 所以人子也是安歇日ê主。
馬可福音 3 1| 耶穌koh入會堂；tī hia有人一手枯焦ê。
馬可福音 3 2| In當看伊tī安歇日beh醫治iá無；意思ài beh告伊。
馬可福音 3 3| 伊就kā手枯焦ê講，起來，khiā tī中央。
馬可福音 3 4| 就kā in講，安歇日行好，行pháiⁿ，救性命，害性命，tá-lo̍h一項是合？In靜靜。
馬可福音 3 5| 伊就受氣，四界看in，憂悶in ê心硬，kā hit-ê人講，伸你ê手。伊就伸去，手就好好。
馬可福音 3 6| 法利賽人出去，就隨時kap希律ê黨saⁿ-kap計謀攻擊耶穌，看thang怎樣滅伊。
馬可福音 3 7| 耶穌kap伊ê學生退去海邊，有kui大陣ê人tùi加利利tè伊；
馬可福音 3 8| 也有tùi猶太、耶路撒冷、Í-thó͘-mái、約旦河外，kap Chhui-lô Se-tùn境內kui大陣ê人聽見伊所行hiah-ni̍h大ê事，就來就近伊。
馬可福音 3 9| 因為人chōe，伊就kā伊ê學生講tio̍h備辦船á來thèng候，免得in oe-khoeh伊。
馬可福音 3 10| 因為伊bat醫好chōe-chōe人，致到凡有破病ê逼óa，ài beh摸伊。
馬可福音 3 11| Hiah-ê邪神一下看見伊，就仆tī伊ê面前喉叫講，你是上帝ê Kiáⁿ。
馬可福音 3 12| 伊chia̍p-chia̍p警戒in，莫得kā伊報揚。
馬可福音 3 13| 伊上山，照家己所ài來召人；in來就近伊。
馬可福音 3 14| 就設立十二人，thang kap伊常常tī-teh，也thang差in去宣傳道理，
馬可福音 3 15| koh有趕鬼ê權。
馬可福音 3 16| 就稱西門做彼得。
馬可福音 3 17| Koh有西庇太ê Kiáⁿ雅各，kap雅各ê兄弟約翰；chit兩人伊稱in做Poàn-年-kî，就是雷ê Kiáⁿ；
馬可福音 3 18| koh有安得烈、腓力、Pa-to-lô-mái、馬太、To-má，A-le̍k-hui ê Kiáⁿ雅各，koh Ta̍t-thài，kap Ka-ná-nî ê西門，
馬可福音 3 19| kap賣伊ê加略人猶大。
馬可福音 3 20| 耶穌入厝，眾人koh聚集，致到in bōe顧得食。
馬可福音 3 21| 伊ê親人聽見，就出來beh kā伊掠teh；因為講，伊是癲狂。
馬可福音 3 22| Tùi耶路撒冷落來ê經學士講，伊是hō͘ Pia̍t-se-pok附身；koh講，伊是óa靠鬼王來趕鬼。
馬可福音 3 23| 伊叫in來，設譬喻kā in講，撒旦t海-thó話趕撒旦？
馬可福音 3 24| 國家己爭拚，hit-ê國就khiā bōe-tiâu。
馬可福音 3 25| 家若家己爭拚，hit-ê家也khiā bōe-tiâu。
馬可福音 3 26| 撒旦若起來家己爭拚，伊也khiā bōe-tiâu，的確會滅。
馬可福音 3 27| 無人會入猛人ê厝來劫伊ê家伙；tio̍h事先縛hit-ê猛人，然後chiah beh劫伊ê厝。
馬可福音 3 28| 我實在kā lín講，見若世間人所犯ê罪，kap in所謗瀆一切謗瀆ê話，lóng beh赦免in；
馬可福音 3 29| 獨獨見若謗瀆聖神ê，永遠無得tio̍h赦免，就是患tio̍h永世代ê罪。
馬可福音 3 30| 這是因為hiah-ê人講，伊患tio̍h邪神。
馬可福音 3 31| 伊ê老母kap伊ê兄弟來khiā tī外面，差人去叫伊。
馬可福音 3 32| 有kui陣ê人圍伊teh坐；有人kā伊講，你看，你ê老母kap你ê兄弟tī外面teh chhē你。
馬可福音 3 33| 伊就應講，甚麼人是我ê老母，我ê兄弟ah？
馬可福音 3 34| 就四界看hiah-ê圍伊teh坐ê人講，
馬可福音 3 35| 你看，我ê老母kap我ê兄弟。因為見若行上帝ê旨意ê，就是我ê兄弟姊妹kap老母。
馬可福音 4 1| 耶穌koh tī海邊開嘴教示，有kui大陣ê人聚集就近伊，致到伊上船浮tī海面teh坐；眾人lóng óa近海，khiā tī乾地。
馬可福音 4 2| 伊就用譬喻教示in chōe-chōe項；
馬可福音 4 3| teh教示ê時kā in講，Tio̍h聽ah：你看，有掖種ê出去掖種；
馬可福音 4 4| 掖ê時，有ê ka-la̍uh tī路邊，飛鳥到，一盡食伊。
馬可福音 4 5| 有ê ka-la̍uh tī石格ê地，土淺ê位；因為土無深，就發真緊；
馬可福音 4 6| 但是日出，曝伊，因為無根就枯焦。
馬可福音 4 7| 有ê ka-la̍uh tī刺á內，刺á發起遮蔽伊，就無結實。
馬可福音 4 8| 有ê ka-la̍uh tī好ê土地，就發起ná大叢，結實，有ê三十倍，有ê六十倍，有ê一百倍。
馬可福音 4 9| Koh講，有耳孔thang聽ê，tio̍h聽。
馬可福音 4 10| 耶穌家己tī-teh ê時，tè伊ê人kap十二個學生問伊chiah-ê譬喻。
馬可福音 4 11| 伊就kā in講，上帝國ê奧妙有hō͘ lín；但是hiah-ê外面人凡事是用譬喻；
馬可福音 4 12| hō͘ in看，會看，也bōe見；聽，會聽也bōe明；驚了in oa̍t-l應-tńg，來得tio̍h赦免。
馬可福音 4 13| Koh kā in講，Lín bōe曉得chit-ê譬喻mah？也t海-thó會知眾譬喻ah？
馬可福音 4 14| 掖種ê是報揚道理。
馬可福音 4 15| 掖tī路邊，報揚道理ê所在ê，就是人聽道理，撒旦liâm-piⁿ來，將所掖tī in心內ê道理搶去。
馬可福音 4 16| Chiah-ê親像掖tī石格ê地ê，就是in聽tio̍h道理，liâm-piⁿ歡喜承受伊；
馬可福音 4 17| 但是內面無根，不過是暫時nā-tiāⁿ；到為tio̍h道理tú-tio̍h有患難khún-tio̍k，liâm-piⁿ tio̍h-tak。
馬可福音 4 18| 掖tī刺á內ê，就是人已經聽tio̍h道理，
馬可福音 4 19| 就有世間ê掛慮，錢財ê迷惑，kap別物ê私慾入來遮蔽hit-ê道理，就無結實。
馬可福音 4 20| Chiah-ê掖tī好ê土地ê，就是人聽道理，亦承受伊，亦結實，有ê三十倍，有ê六十倍，有ê一百倍。
馬可福音 4 21| Koh kā in講，人kia̍h燈來，kiám是beh hē-tī斗下，á是床下？kiám m̄是beh hē-tī燈台頂？
馬可福音 4 22| 因為有隱密ê，無m̄是beh顯出；收khǹg ê，無m̄是beh露現。
馬可福音 4 23| 若有耳孔thang聽ê，tio̍h聽。
馬可福音 4 24| Koh kā in講，Tio̍h謹慎所聽ê；lín用甚麼量來量，也beh用這量hō͘ lín；koh beh加添hō͘ lín。
馬可福音 4 25| 因為見若有ê，beh hō͘伊；無ê，連伊所有ê，也beh kā伊搶去。
馬可福音 4 26| Koh講，上帝ê國親像人掖種tī地裡；
馬可福音 4 27| 暝時睏，日時起來，hit-ê種子發，koh漸漸大，伊m̄知hit-ê所以然。
馬可福音 4 28| 地自然生物；起頭是秧，後來有穗，koh後來穗就結成五穀。
馬可福音 4 29| 五穀已經熟，就用koeh-á；因為收割ê時到lah。
馬可福音 4 30| Koh講，上帝ê國咱beh怎樣來比並伊？á是用甚麼譬喻表明伊ah？
馬可福音 4 31| 是親像一粒芥菜子掖落地，雖然比地上百項ê種子khah細粒，
馬可福音 4 32| 但是已經掖落去，就發生漸漸khah大tī lóng總ê菜蔬；koh發出大ê枝，致到空中ê鳥ōe歇伊ê蔭下。
馬可福音 4 33| 伊用chōe-chōe親像chit號ê譬喻傳道理hō͘ in，照in所會聽ê。
馬可福音 4 34| 若無用譬喻就無kā in講；到單單學生kap伊tī-teh ê時，就lóng總kā in解明。
馬可福音 4 35| Hit日已經暗，伊kā學生講，咱過來去hit-pêng岸。
馬可福音 4 36| In離開眾人，chhōa耶穌就án-ni落船，kap in saⁿ-kap去；iáu有別隻船kap伊去。
馬可福音 4 37| 報頭風大起，湧潑入船，致到船teh-beh滿。
馬可福音 4 38| 但是伊tī船尾倒tī枕頭teh睏；學生叫伊醒，kā伊講，先生，阮beh無命，你無要緊mah？
馬可福音 4 39| 伊就醒，責備風，kā海講，Tio̍h靜靜。風就soah，也大平定。
馬可福音 4 40| 伊就kā in講，Lín啥事hiah驚？lín iáu-bē有信mah？
馬可福音 4 41| In就大驚，saⁿ-kap講，chit-ê是甚麼人，連風kap海lóng順伊？
馬可福音 5 1| In就到海ê對面岸，到Kek-lah-sim人ê地方。
馬可福音 5 2| 耶穌離開船；liâm-piⁿ有一人tùi墳墓中出來tú-tio̍h伊，就是hō͘邪神附身ê，平素khiā起tī墳墓中。
馬可福音 5 3| 無人會縛伊，雖然用鐵鏈也bōe會；
馬可福音 5 4| 因為ta̍uh-ta̍uh用腳銬鐵鏈縛伊，但是鐵鏈hō͘伊chhoah斷，腳銬hō͘伊kòng碎；無人有氣力thang制壓伊。
馬可福音 5 5| 暝日常常tī墳墓中，tī山裡，喉叫，將石頭家己傷。
馬可福音 5 6| 遠遠看見耶穌；就走來拜伊，
馬可福音 5 7| 大聲喉叫，講，至koân上帝ê Kiáⁿ耶穌，我kap你甚麼干涉？我kí上帝來懇求你莫得苦楚我。
馬可福音 5 8| 因為耶穌bat kā伊講，邪神ah，tio̍h tùi hit-ê人出去。
馬可福音 5 9| 耶穌問伊講，你號做甚麼名？應講，我名做營，因為阮chiah-ê真chōe。
馬可福音 5 10| 伊就切切求伊，莫得趕in出hit-ê地方。
馬可福音 5 11| Tī hit-ê山坪有大陣豬teh討食。
馬可福音 5 12| In就求伊講，差阮入hiah-ê知，hō͘阮thang入去。
馬可福音 5 13| 就允in。Hiah-ê邪神就出去，來入hiah-ê豬；hit陣豬走落山坪chông落海，約量兩千隻，tī海裡格死。
馬可福音 5 14| 顧豬ê人走去，kā城內kap鄉社ê人講。人就出來看所tú-tio̍h ê事是怎樣。
馬可福音 5 15| 就來就近耶穌，看見hit-ê患tio̍h鬼ê就是hō͘營所纏ê，坐teh穿衫，hāi-chāi；就驚。
馬可福音 5 16| 看見ê人將患tio̍h鬼ê人所tú-tio̍h ê，kap kui陣豬ê事lóng kā in講。
馬可福音 5 17| In就求耶穌離開in ê境內。
馬可福音 5 18| 耶穌tú-á上船，hit-ê bat患tio̍h鬼ê求伊准伊saⁿ-kap去。
馬可福音 5 19| 耶穌m̄允伊，講，tò去你ê家chhē你ê親人，將主kā你行hiah大ê事kap所憐憫你ê kā in講。
馬可福音 5 20| Hit人去，tī Te-ka-pho-lī報揚耶穌所kā伊行ê大事。眾人lóng奇怪。
馬可福音 5 21| 耶穌坐船koh過去hit pêng，kui大陣ê人聚集就近伊；hit時耶穌tī海邊。
馬可福音 5 22| 有一個管會堂ê，名做Gâi-ló͘來，已經看見耶穌，就仆tī伊ê腳下，
馬可福音 5 23| 切切求伊講，我細漢ê cha-bó͘-kiáⁿ差不多beh死；請你來用手hōaⁿ伊，hō͘伊得tio̍h救來活。
馬可福音 5 24| 耶穌kap伊去，kui大陣ê人tè伊，真oe-khoeh。
馬可福音 5 25| 有一個婦人人，血漏十二年，
馬可福音 5 26| bat tùi chōe-chōe ê醫生受tio̍h chōe-chōe艱苦，koh一盡破費伊所有ê，但是無一絲á利益，反tńg ná傷重，
馬可福音 5 27| 聽見耶穌ê事，就來tī眾人中，tùi伊ê後面來摸伊ê衫，
馬可福音 5 28| 因為講，我kan-ta摸伊ê衫，就會好。
馬可福音 5 29| Tùi án-ni血漏liâm-piⁿ止，本身知伊ê病痛已經好。
馬可福音 5 30| 耶穌即時家己知有權能tùi伊出，就oa̍t-tńg身，tī眾人中講，Chī-chūi摸我ê衫？
馬可福音 5 31| 伊ê學生kā伊講，你看見kui陣人teh oe-khoeh你，iáu-kú問， Chī-chūi有摸我？
馬可福音 5 32| 耶穌遍遍看，ài看做chit-ê事ê婦人人。
馬可福音 5 33| 婦人人知本身所歷過，驚惶ngia̍uh-ngia̍uh-chhoah，就來仆tī伊ê面前，lóng照實kā伊講。
馬可福音 5 34| 伊就kā伊講，婦人人ah，你ê信已經救你；thang安然tò去，你ê病全然好。
馬可福音 5 35| Teh講ê時，有tùi管會堂ê家來講，你ê cha-bó͘-kiáⁿ死lah；mih-sái iáu teh勞煩先生？
馬可福音 5 36| 耶穌邊á聽見所講ê話，kā趕會堂ê講，莫得驚，只有tio̍h信。
馬可福音 5 37| 耶穌tī彼得、雅各kap雅各ê兄弟約翰以外，m̄准別人tè伊saⁿ-kap去。
馬可福音 5 38| 到管會堂ê家，看見有hōa-hōa哮，也有啼哭大聲哮ê人。
馬可福音 5 39| 已經入去就kā in講，Lín啥事hōa-hōa哮teh啼哭ah？Gín-ná m̄是死，是teh睏nā-tiāⁿ。
馬可福音 5 40| In就恥笑伊。但是伊趕in眾人出去，就chhōa gín-ná ê父母以及kap伊來ê人，入gín-ná所tòa ê所在；
馬可福音 5 41| 就牽gín-ná ê手kā伊講，Tāi-lī-tāi-kó͘-bí，翻譯就是講，Cha-bó͘ gín-ná，我命令你，起來。
馬可福音 5 42| Cha-bó͘ gín-ná liâm-piⁿ起來行；因為伊十二歲lah。眾人就大gông-ngia̍h奇怪。
馬可福音 5 43| 耶穌嚴嚴禁戒in莫得hō͘人知；就吩咐tio̍h hō͘ cha-bó͘ gín-ná食。
馬可福音 6 1| 耶穌tùi hia出去，到伊ê本鄉，伊ê學生tè伊。
馬可福音 6 2| 到安歇日就tī會堂教示人。Chōe-chōe人聽見就奇怪講，Chit-ê人tùi tá-lo̍h會án-ni ah？koh所賞賜hō͘伊ê智慧是甚麼ah？也有án-ni ê大權能tùi伊ê嘴出，是怎樣？
馬可福音 6 3| Chit-ê kiám m̄是木工mah？kiám m̄是馬利亞ê Kiáⁿ，雅各、約西、猶大、西門ê兄弟mah？伊ê姊妹kiám m̄是kap咱tī chia mah？In就厭賤伊。
馬可福音 6 4| 耶穌就kā in講，先知tī本鄉、宗族，家己ê家以外，無m̄尊貴。
馬可福音 6 5| 伊tī hia bōe得行甚麼權能，不過用手hōaⁿ kúi-nā ê病人，來醫好in。
馬可福音 6 6| Koh奇怪in m̄信。就四界行hiah-ê鄉社，教示人。
馬可福音 6 7| 耶穌召十二個學生來，就差in一對一對出去，賞賜in有權來制壓hiah-ê邪神；
馬可福音 6 8| koh吩咐in莫得帶路費，獨獨一支柺á，莫得乾糧，莫得tah-liân，莫得khǹg錢tī腰帶；
馬可福音 6 9| tio̍h穿出露ê鞋；也莫得穿兩領衫。
馬可福音 6 10| Koh kā in講，見若lín所入ê厝，tio̍h tòa tī hia，直到離開hit-ê地方ê時。
馬可福音 6 11| 無論甚麼所在m̄接納lín，m̄聽lín ê，到離開hia ê時，tio̍h拌去腳chiah底 ê土粉，來對in做干證。
馬可福音 6 12| In就出去宣傳，講人tio̍h反悔。
馬可福音 6 13| In也趕出chōe-chōe鬼，用油抹chōe-chōe破病ê人，醫好in。
馬可福音 6 14| 希律王聽見，因為耶穌ê名聲已經出；就講，行洗禮ê約翰tùi死人中koh活，所以有chiah-ê權能tùi伊顯出。
馬可福音 6 15| 但是有別人講，是以利亞。Koh有人講，是先知，親像先知中ê一個。
馬可福音 6 16| 總是希律聽見就講，我所thâi頭ê約翰已經koh活。
馬可福音 6 17| 因為希律家己bat差人掠約翰，縛伊tī監裡，是為tio̍h希律ê兄弟腓力ê bó͘希羅底ê緣故；因為希律有娶伊。
馬可福音 6 18| 是約翰bat kā希律講，你娶兄弟ê bó͘是不該。
馬可福音 6 19| 希羅底就怨恨約翰，ài thâi伊，也bōe得tio̍h。
馬可福音 6 20| 因為希律知約翰ê做人義koh聖，所以驚畏，來保護伊；聽伊ê話，就大大躊躇，也歡喜聽伊。
馬可福音 6 21| tn̄g-tio̍h好機會ê日，就是希律tī生日辦桌，請hiah-ê大官、千總kap加利利尊貴ê人。
馬可福音 6 22| 希羅底親生ê cha-bó͘-kiáⁿ入去跳舞，hō͘希律kap同桌ê人lóng歡喜；王就kā cha-bó͘ gín-ná講，見若你所ài ê，求我，我beh hō͘你。
馬可福音 6 23| Koh kap伊chiù-chōa講，見若你所求我ê，雖然我國ê一半，我也beh hō͘你。
馬可福音 6 24| Cha-bó͘ gín-ná出去kā伊ê老母講，我beh求甚麼？應講，行洗禮約翰ê頭殼。
馬可福音 6 25| Cha-bó͘ gín-ná liâm-piⁿ走入去，見王求講，我ài你將行洗禮約翰ê頭殼tóe tī盤裡即時hō͘我。
馬可福音 6 26| 王就大憂悶；總是為tio̍h伊所chiù ê chōa，koh有同桌ê人tī-teh，所以m̄ ài推辭。
馬可福音 6 27| 王即時差一個侍衛，吩咐取伊ê頭殼來；
馬可福音 6 28| 伊就去監裡，thâi伊ê頭，tóe伊ê頭殼tī盤裡，捧來hō͘ cha-bó͘ gín-ná，cha-bó͘ gín-ná就hō͘伊ê老母。
馬可福音 6 29| 約翰ê學生聽見，就來收伊ê身屍，埋葬tī墓裡。
馬可福音 6 30| 使徒聚集就近耶穌，將in所行所教示ê lóng kā伊講。
馬可福音 6 31| 耶穌kā in講，Lín家己kap我來去曠野ê所在，歇睏tiap-á-kú。因為往來ê人chōe，連食也bōe顧得。
馬可福音 6 32| In就上船，去曠野ê所在，家己tòa。
馬可福音 6 33| 眾人看見in去，有chōe-chōe人知；就tùi ta̍k ê城步行saⁿ-kap走，事先in到。
馬可福音 6 34| 耶穌出去看見kui大陣ê人，就憐憫伊，因為in親像羊無牧者；chiah用chōe-chōe項教示in。
馬可福音 6 35| 日beh落，伊ê學生就近伊講，Chia就是曠野，日beh落lah；
馬可福音 6 36| 請四散眾人，hō͘ in去周圍ê鄉社，家己買物thang食。
馬可福音 6 37| 伊應講，Lín hō͘ in食。In kā伊講，總無阮用兩百ê銀á去買餅來hō͘ in食mah？
馬可福音 6 38| 伊kā in講，Lín有餅jōa chōe，去看māi。已經知就講，五個餅，兩尾魚。
馬可福音 6 39| 伊就吩咐in hō͘眾人排kui列，坐tī青翠ê草埔。
馬可福音 6 40| In就分隊來坐，有ê一百，有ê五十。
馬可福音 6 41| 耶穌the̍h hit五個餅，兩尾魚，ǹg天來祝謝；peh餅hō͘學生來排tī眾人ê面前；也用兩尾魚pun hō͘眾人。
馬可福音 6 42| In lóng食到飽。
馬可福音 6 43| 拾hiah-ê餅碎kap魚屑滿十二筐。
馬可福音 6 44| 食餅ê人ta-po͘ ê有五千。
馬可福音 6 45| 耶穌liâm-piⁿ逼伊ê學生上船事先過去hit-pêng岸，到伯賽大，thèng候伊四散眾人。
馬可福音 6 46| 已經kap in離別，就去山裡祈禱。
馬可福音 6 47| 已經暗，船tī海中，只有耶穌家己tī岸裡。
馬可福音 6 48| 看見學生划槳，真艱苦，因為是對頭風。暝時約略四更，耶穌tùi海面行就近in，ài beh tùi in hia過去。
馬可福音 6 49| In看見伊行tī海面，掠做怪物，就喉叫；
馬可福音 6 50| 因為in lóng看見伊，就生驚。耶穌liâm-piⁿ kap in講話，kā in講，安lín ê心，是我，m̄免驚。
馬可福音 6 51| 就上船就近in；風就定；in心內不止gông-ngia̍h；
馬可福音 6 52| 因為in bōe曉悟hit-ê餅ê神蹟，也in ê心鈍。
馬可福音 6 53| 過去了，就到Kek-nî-sat-le̍k地，船拋tī岸裡。
馬可福音 6 54| 已經離開船，人liâm-piⁿ認得伊，
馬可福音 6 55| 遍遍走hit-ê地方；聽見伊tī甚麼所在，就將舖á扛病人到hia。
馬可福音 6 56| 見若伊所入ê鄉社、城市、鄉下，in將病人hē tī街市，求伊若sái hō͘ in摸伊ê衫á裾ê 鬚；見若摸ê人lóng得tio̍h好。
馬可福音 7 1| 有法利賽人kap kúi-nā ê經學士聚集就近耶穌；in是tùi耶路撒冷來，
馬可福音 7 2| 也bat看見伊ê學生中有ê用俗手teh食，就是未有洗ê手。
馬可福音 7 3| 因為法利賽人kap眾猶太人lóng是拘執古早人ê流傳；若無出力洗伊ê手就無食；
馬可福音 7 4| tùi街市tò來，若無洗也無食；in所受來執守ê iáu有chōe-chōe項，親像洗杯、罐、銅器，hiah-ê。
馬可福音 7 5| 法利賽人kap經學士問伊講，你ê學生無照古早人ê流傳來行，用俗手來食是怎樣？
馬可福音 7 6| 伊kā in講，以賽亞所讖語指lín假好ê人真正tio̍h，照所記載講，	Chit-ê百姓用嘴唇尊敬我，	但是in ê心離開我遠遠；
馬可福音 7 7| In敬拜我是空空，	因為in用人所命令做教示，來教示人。
馬可福音 7 8| Án-ni lín是放sak上帝ê誡命，拘執人ê流傳。
馬可福音 7 9| Koh kā in講，Lín實在是棄sak上帝ê誡命，beh守lín ê流傳。
馬可福音 7 10| 因為摩西bat講，Tio̍h尊敬你ê老父kap你ê老母；koh講，罵父罵母ê人的確tio̍h hō͘伊死。
馬可福音 7 11| 但是lín講，人若對伊ê父á是伊ê母講，你本所會thang tùi我得tio̍h ê利益已經做Kok-pán，(就是講，禮物)；
馬可福音 7 12| 以後lín就m̄准伊用甚麼服事伊ê父 á是伊ê母；
馬可福音 7 13| 是將lín所傳授ê流傳廢無上帝ê道理；koh lín所做ê chōe-chōe親像chit號款。
馬可福音 7 14| 就koh叫眾人就近伊，kā in講，Lín lóng tio̍h聽我來曉悟；
馬可福音 7 15| 見若tùi人ê外面入ê bōe會bak lâ-sâm人；獨獨tùi人ê內面出ê，chiah-ê就是bak lâ-sâm人。
馬可福音 7 16| 
馬可福音 7 17| 耶穌離開眾人入厝，伊ê學生將chit-ê譬喻問伊。
馬可福音 7 18| 伊就kā in講，Lín也án-ni bōe曉悟mah？
馬可福音 7 19| Kiám m̄知見若tùi外面入tī人ê，bōe會bak lâ-sâm人；因為m̄是入伊ê心，就是入伊ê腹肚，來放tī廁池。伊講án-ni是hō͘ ta̍k項ê食物lóng清氣。
馬可福音 7 20| Koh講，Tùi人ê內面出ê，就是bak lâ-sâm人。
馬可福音 7 21| 因為tùi內面，就是tùi人ê心，出chiah-ê pháiⁿ念頭，私通、偷the̍h、thâi人，
馬可福音 7 22| 姦淫、貪心、邪惡、奸詐、好色、pháiⁿ目，譭謗，驕傲，猖狂；
馬可福音 7 23| 凡若食ê pháiⁿ lóng是tùi內面出，也bak lâ-sâm人。
馬可福音 7 24| 耶穌tùi hia起身，去到Chhui-lô Se-tùn ê交界，入一間厝，m̄ ài人知；但是khǹg bōe密。
馬可福音 7 25| Liâm-piⁿ有一個婦人人，伊ê細漢cha-bó͘-kiáⁿ hō͘邪神附身，聽見耶穌ê事，就來仆tī伊ê腳下。
馬可福音 7 26| Chit-ê婦人人是Hi-lī-nî人，屬Sū-lī-hui-nî-ki ê族；伊求耶穌趕鬼離開伊ê cha-bó͘-kiáⁿ。
馬可福音 7 27| 耶穌kā伊講，Tio̍h hō͘ gín-ná事先食飽；因為the̍h gín-ná ê餅hiat hō͘狗是m̄好。
馬可福音 7 28| 婦人人應伊講，主ah，是lah；總是桌腳ê狗也食細kiáⁿ ê餅碎。
馬可福音 7 29| 耶穌kā伊講，因為chit句話你thang tò去，鬼已經離開你ê cha-bó͘-kiáⁿ出去。
馬可福音 7 30| 婦人人tò去in tau，看見cha-bó͘-kiáⁿ倒tī眠床，鬼已經出去。
馬可福音 7 31| 耶穌koh tùi Chhui-lô ê境界，經過Se-tùn，tùi Te-ka-pho-lī境ê中央，到加利利海。
馬可福音 7 32| 有人chhōa一個臭耳人kòa tiuh舌根ê就近伊，求伊kā伊hōaⁿ手。
馬可福音 7 33| 耶穌chhōa hit人離開眾人到邊頭，就用指頭á探伊雙pêng ê耳孔，koh phùi-hōa來摸伊ê舌，
馬可福音 7 34| ǹg天吐氣，kā伊講，Í-hoat-tāi，就是講，開。
馬可福音 7 35| 伊雙pêng ê耳孔就開，舌根也tháu，講話明明。
馬可福音 7 36| 耶穌警戒in莫得kā人講；總是ná警戒，in ná報揚。
馬可福音 7 37| 也不止奇怪講，伊所做lóng是好，hō͘臭耳人ê聽見，啞口ê講話。
馬可福音 8 1| 當hit幾日眾人koh大聚集，無甚麼thang食，耶穌叫伊ê學生來kā in講，
馬可福音 8 2| 我可憐眾人，因為in已經kap我tòa三日，也無物thang食；
馬可福音 8 3| 我若hō͘ in iau-iau tò去in厝，in tī路裡會厭倦，因為in中間有ê tùi遠遠來。
馬可福音 8 4| 學生應伊講，Tī chit-ê曠野，tùi tá-lo̍h會得tio̍h餅hō͘ hiah-ê人食飽？
馬可福音 8 5| 耶穌問in講，Lín有jōa chōe餅？In講，七個。
馬可福音 8 6| 就命令眾人坐tī地裡；the̍h hí七個餅，祝謝來peh，交hō͘伊ê學生，hō͘ in排列；in就排列tī眾人ê面前。
馬可福音 8 7| Koh有淡薄細尾魚；已經祝謝，也kah in tio̍h排列。
馬可福音 8 8| 人lóng食到飽；拾所chhun ê餅碎七籃。
馬可福音 8 9| 人額約略有四千。就hō͘ in四散。
馬可福音 8 10| 本身liâm-piⁿ kap學生搭船，到Tāi-má-lô͘-tāi ê境界。
馬可福音 8 11| 法利賽人出去，就辯駁伊，對伊求一個出tī天裡ê神蹟，是beh試伊。
馬可福音 8 12| 耶穌心內大吐氣講，Chit世代啥事求神蹟ah？我實在kā lín講，決斷無beh用神蹟hō͘ chit世代。
馬可福音 8 13| 就離開in，koh搭船，去hit-pêng岸。
馬可福音 8 14| 學生bōe記得帶餅，船內只有一個餅，以外無別項ê食物。
馬可福音 8 15| 耶穌警戒in講，Lín tio̍h謹慎，持防法利賽人ê酵，kap希律ê酵。
馬可福音 8 16| 學生saⁿ-kap議論講，是咱無餅。
馬可福音 8 17| 耶穌知，就kā in講，啥事因為無餅teh saⁿ-kap議論ah？Lín iáu-kú bē知，bē曉悟mah？lín ê心iáu-kú鈍mah？
馬可福音 8 18| Lín有目睭也無teh看，有耳孔也無teh聽，也bōe記得mah？
馬可福音 8 19| 我peh五個餅pun hō͘五千人，lín拾餅碎滿幾筐ah？In講，十二。
馬可福音 8 20| Koh七個餅pun hō͘四千人，lín拾餅碎滿kúi籃ah？In講，七籃。
馬可福音 8 21| 就kā in講，Lín iáu-kú bē曉悟mah？
馬可福音 8 22| Saⁿ-kap到伯賽大，有人chhōa一個chhiⁿ-mî ê就近伊，求伊摸伊。
馬可福音 8 23| 耶穌牽chhiⁿ-mî人ê手，chhōa伊出鄉里外；phùi-nōa tī伊兩蕊目睭，用手hōaⁿ伊，問講，你有看見甚麼無？
馬可福音 8 24| 伊kia̍h頭看講，我看見人，因為看見in親像樹也teh行。
馬可福音 8 25| Koh用手hōaⁿ伊兩蕊ê目睭；伊注目看，就齊全好，看ta̍k項物到明明。
馬可福音 8 26| 耶穌kah伊tò去in tau，講，Chit-ê鄉社你也莫得入。
馬可福音 8 27| 耶穌kap學生出去到該撒利亞腓立比屬hiah-ê鄉社；路裡問伊ê學生講，人講我是是誰？
馬可福音 8 28| In kā伊講，行洗禮ê約翰；也有人講，以利亞；koh有人講，先知中ê一個。
馬可福音 8 29| 伊koh問in講，若是lín講我是是誰？彼得應伊講，你是基督。
馬可福音 8 30| 伊就禁戒in莫得將伊ê事kā人講。
馬可福音 8 31| 就教示in講，人子的確tio̍h受chōe-chōe苦楚，hō͘ chiah-ê長老、祭司頭、經學士棄sak，koh受害死，過三日就koh活。
馬可福音 8 32| 耶穌用chit-ê話明明kā in講。彼得牽來責備伊。
馬可福音 8 33| 但是伊oa̍t-tńg身看伊ê學生，就責備彼得講，撒旦，退去我ê後面；因為你所想m̄是上帝ê事，是人ê事。
馬可福音 8 34| 就叫眾人kap伊ê學生來，kā in講，若有人ài tè我，就tio̍h看無家己，giâ伊ê十字架，來tè我。
馬可福音 8 35| 因為見若ài救伊ê性命ê beh失落伊；見若為tio̍h我kap福音來失落伊ê性命ê beh救伊。
馬可福音 8 36| 人若得tio̍h全世界，來喪失伊ê性命，有甚麼利益？
馬可福音 8 37| 因為人beh出甚麼來對換伊ê性命？
馬可福音 8 38| 凡若tī chit-ê姦淫有罪ê世代掠我kap我ê會做見笑ê，人子用父ê榮光kap chiah-ê聖ê天使來ê時，也beh掠伊做見笑。
馬可福音 9 1| 耶穌Koh kā in講，我實在kā lín講，Khiā-tī chia ê有人iáu-bē死，會看見上帝ê國用權能臨到。
馬可福音 9 2| 過六日耶穌帶彼得、雅各、約翰，另外chhōa in peh上高山，kan-ta in kap伊tī-teh；
馬可福音 9 3| 當in ê面前形狀變換，伊ê衫燦爛，極其白，世間漂布ê bōe會hō͘伊白到án-ni。
馬可福音 9 4| 有以利亞kap摩西對in顯現，kap耶穌講話。
馬可福音 9 5| 彼得對耶穌講，拉比，咱tī chia真好，阮來搭三間寮á，一間hō͘你，一間hō͘摩西，一間hō͘以利亞。
馬可福音 9 6| 是伊m̄知tio̍h怎樣講，因為in真驚。
馬可福音 9 7| 就有雲罩in，koh有聲tùi雲裡出講，chit-ê是我疼ê Kiáⁿ，lín tio̍h聽伊。
馬可福音 9 8| In忽然四界看，無看見一人，只有耶穌kap in tī hia nā-tiāⁿ。
馬可福音 9 9| In落山ê時耶穌禁in講，人子iáu-bē tùi死人中koh活，莫得用所看見ê kā人講。
馬可福音 9 10| 學生執chit句話，saⁿ-kap議論看tùi死人中koh活，chit句甚麼意思。
馬可福音 9 11| Koh問耶穌講，經學士講，以利亞tio̍h事先到，是怎樣？
馬可福音 9 12| 伊應講，以利亞果然事先來興起萬項事；koh怎樣記載講，人子tio̍h受chōe-chōe艱苦，hō͘人看輕ah？
馬可福音 9 13| 但是我kā lín講，以利亞已經到，人也chhut-chāi意思款待伊，lóng照所記載指伊ê話。
馬可福音 9 14| 已經到學生ê所在，就看見kui大陣人圍in，也有經學士kap in辯論。
馬可福音 9 15| 人看見耶穌liâm-piⁿ大gông-ngia̍h，走來就近伊，kā伊請安。
馬可福音 9 16| 伊問in講，Lín kap in辯論甚麼？
馬可福音 9 17| 眾人中一人應伊講，先生，我有chhōa我ê Kiáⁿ到你chia，伊患tio̍h啞口ê神；
馬可福音 9 18| 無論tī甚麼所在掠伊，就kā伊siak倒；伊就流nōa，咬齒，koh tâ-lâ去；我bat請你ê學生趕伊，也in bōe會。
馬可福音 9 19| 耶穌應講，Ha應 ah，m̄信ê世代ah，我beh kap lín tòa jōa久ah？我beh吞忍lín jōa久ah？帶伊來就近我。
馬可福音 9 20| In就帶伊來。一下看見耶穌，hit-ê鬼liâm-piⁿ hō͘伊大thiu-chhoah，就倒tī土腳翻來翻去流nōa。
馬可福音 9 21| 耶穌問伊ê老父講，伊患tio̍h chit-ê jōa久lah？講，Tùi細漢ê時。
馬可福音 9 22| Ta̍uh-ta̍uh將伊hiat落火，hiat落水，beh滅伊。總是你若會做甚麼，tio̍h憐憫來幫贊阮。
馬可福音 9 23| 耶穌kā伊講，怎樣講，你若會ah？有信ê人，ta̍k項lóng會。
馬可福音 9 24| Gín-ná ê老父liâm-piⁿ喉叫講，我信lah；我所信無夠ê，你tio̍h幫贊我。
馬可福音 9 25| 耶穌看見kui陣人走óa來，就責備hit-ê邪神，kā伊講，你啞口臭耳人ê神ah，我命令你離開chit-ê人，無koh入伊。
馬可福音 9 26| Hit-ê神喉叫，大khiú-la̍k伊，chiah出去；hit-ê gín-ná親像死一樣，致到人khah chōe講，伊已經死。
馬可福音 9 27| 但是耶穌牽伊ê手，扶伊起來；伊就起來。
馬可福音 9 28| 入厝，伊ê學生暗靜問伊講，阮bōe趕伊是怎樣？
馬可福音 9 29| 伊kā in講，若m̄是用祈禱，chit類就bōe得伊出。
馬可福音 9 30| In tùi hia去經過加利利，耶穌m̄ ài人知。
馬可福音 9 31| 因為伊教示伊ê學生，kā in講，人子beh受解送tī人ê手，人beh害死伊；害死了後三日beh koh活。
馬可福音 9 32| In bōe曉悟chit-ê話，也m̄敢問伊。
馬可福音 9 33| In來到迦百農，耶穌tī厝內問in講，Lín tī路裡議論甚麼？
馬可福音 9 34| 學生靜靜，因為tī路裡bat爭論是誰最大。
馬可福音 9 35| 伊就坐teh，叫十二個學生，kā in講，若ài做事先ê tio̍h做眾人ê路尾，也做眾人ê差用。
馬可福音 9 36| Koh chhōa一個gín-ná，hō͘伊khiā tī中間，續抱伊；
馬可福音 9 37| kā學生講，見若為tio̍h我ê名接納一個親像chit號ê gín-ná ê，就是接納我；見若接納我ê，m̄是接納我，就是接納差我ê。
馬可福音 9 38| 約翰kā耶穌講，先生，阮bat看見一人用你ê名趕鬼；阮就禁止伊，因為伊無tè咱。
馬可福音 9 39| 耶穌講，莫得禁伊，因為無有人奉我ê名行權能，也會liâm-piⁿ譭謗我。
馬可福音 9 40| 見若無攻擊咱ê就是為咱。
馬可福音 9 41| 見若因為lín屬基督，就用一杯水hō͘ lín lim ê，我實在kā lín講，伊將來無失落伊ê賞。
馬可福音 9 42| 見若hō͘ chiah-ê信我ê微細ê一個去犯罪，hit人寧可受大石磨縛伊ê頷頸，hiat tī海裡。
馬可福音 9 43| 設使你一手致到你犯罪就tio̍h斬斷伊；你寧可破相入tī活，莫得兩手去地獄，入bōe hoa ê火。
馬可福音 9 44| 
馬可福音 9 45| 設使你一腳致到你犯罪，就tio̍h斬斷伊；你寧可跛腳入活，莫得兩腳受hiat落地獄。
馬可福音 9 46| 
馬可福音 9 47| 設使你一目致到你犯罪，就tioh削去；你寧可一目入tī上帝ê國，莫得兩目hiat落地獄；
馬可福音 9 48| tī hia in ê蟲無死，火無hoa。
馬可福音 9 49| 因為ta̍k人beh用火來sīⁿ伊。
馬可福音 9 50| 鹽是好；鹽若失落伊ê 鹹，beh用甚麼來復到伊ê味？Lín ê內面應該tio̍h有鹽；也大家tio̍h saⁿ和好。
馬可福音 10 1| 耶穌tùi hia起身到猶太ê地界，到約旦河外；chōe-chōe陣 ê人koh聚集就近伊；伊照常koh教示in。
馬可福音 10 2| 有法利賽人就近伊，問講，人離出伊ê bó͘，thang mah？是teh試伊。
馬可福音 10 3| 耶穌應講，摩西命令lín怎樣？
馬可福音 10 4| In講，摩西准人寫離書，來離伊。
馬可福音 10 5| 但是耶穌kā in講，摩西因為lín ê心硬，chiah寫chit-ê命令hō͘ lín；
馬可福音 10 6| 總是tùi造化ê起頭，主創造in有男有女。
馬可福音 10 7| 因為án-ni人beh離開父母，結聯伊ê bó͘，兩個beh成做一體；
馬可福音 10 8| 親像án-ni，無做兩個，是做一體。
馬可福音 10 9| 所以上帝所配合ê，人m̄-thang分開伊。
馬可福音 10 10| 入厝學生koh將chit-ê tāi-chì問伊。
馬可福音 10 11| 伊kā in講，凡若離出伊ê bó͘來娶別ê ê，是行姦淫來辜負伊；
馬可福音 10 12| bó͘若棄sak伊ê丈夫來嫁別ê，也是行姦淫。
馬可福音 10 13| 有人帶細kiáⁿ就近耶穌beh hō͘伊摸in；學生責備in。
馬可福音 10 14| 耶穌看見án-ni，大無歡喜，kā學生講，容允細kiáⁿ就近我，莫得禁in；因為上帝ê國是chit號人ê。
馬可福音 10 15| 我實在kā lín講，凡若承接上帝ê國無親像細kiáⁿ ê，決斷bōe得入去。
馬可福音 10 16| 就抱in，kā in hōaⁿ手，祝福in。
馬可福音 10 17| 耶穌出去tī路裡，有一人走進前來跪伊，問講，好ê先生ah，我tio̍h怎樣做，chiah thang承接永活？
馬可福音 10 18| 耶穌kā伊講，你啥事稱呼我是好ah？無一個好，獨獨上帝nā-tiāⁿ。
馬可福音 10 19| Chiah-ê誡你已經知，莫得thâi死人，莫得姦淫，莫得偷the̍h，莫得lām-sám做干證，莫得刻虧人，Tio̍h敬你ê父母。
馬可福音 10 20| 伊應講，先生ah，chiah-ê我tùi細漢lóng守伊。
馬可福音 10 21| 耶穌看伊，疼伊，就kā伊講，你iáu欠一項；tio̍h去賣你凡所有ê，來hō͘ sòng-hiong人，就beh有財寶tī天裡，koh來tè我。
馬可福音 10 22| 伊聽chit-ê話，面就失色，憂悶就去。因為伊產業真chōe。
馬可福音 10 23| 耶穌四界看，kā伊ê學生講，富人入上帝ê國oh---ah。
馬可福音 10 24| 學生奇怪伊ê話；耶穌koh應講，細kiáⁿ ah，óa靠錢財ê人入上帝ê國oh--ah。
馬可福音 10 25| 駱駝穿過針鼻比富人入上帝ê國iáu khah快。
馬可福音 10 26| 學生益發gông-ngia̍h，kā伊講，Án-ni 是誰會得tio̍h救ah？
馬可福音 10 27| 耶穌看in講，在人是bōe會，在上帝就m̄是án-ni；因為在上帝萬事lóng會。
馬可福音 10 28| 彼得就kā伊講，阮bat放sak一切來tè你。
馬可福音 10 29| 耶穌講，我實在kā lín講，無有人為tio̍h我kap福音ê緣故放sak厝宅、兄弟、姊妹、老母、老父、kiáⁿ兒、田園，
馬可福音 10 30| 就tī現時無得tio̍h百倍，就是厝宅、兄弟、姊妹、母親、kiáⁿ兒、田園，kiám有khún-tio̍k，koh tī來世beh得tio̍h永活。
馬可福音 10 31| 總是事先ê chōe-chōe beh做路尾，路尾ê也beh做事先。
馬可福音 10 32| In上耶路撒冷，tī路裡耶穌行tī頭前，學生gông-ngia̍h，tè ê人驚惶。耶穌koh帶十二個學生，將伊所beh tú-tio̍h ê事kā in講，
馬可福音 10 33| Taⁿ咱上耶路撒冷，人子beh受解送hō͘ chiah-ê祭司頭，kap經學士；jn beh擬伊死罪，也beh 解送伊hō͘外邦人；
馬可福音 10 34| jn beh戲弄伊，phùi-nōa伊，鞭phah伊，害死伊；過三日伊beh koh活。
馬可福音 10 35| 西庇太ê Kiáⁿ雅各kap約翰就近來kā伊講，先生ah，見若阮所對你求ê，ài你kā阮行伊。
馬可福音 10 36| 伊就kā in講，Ài我kā lín行甚麼ah？
馬可福音 10 37| In kā伊講，准阮tī你ê榮光，一個坐你ê chiàⁿ-pêng，一個坐你ê tò-pêng。
馬可福音 10 38| 但是耶穌kā in講，Lín所求ê，lín m̄知。我所lim ê杯，lín會lim mah？我所受ê洗，lín會受mah？
馬可福音 10 39| In講會。伊kā in講，我所lim ê杯，lín beh lim伊，我所受ê洗，lín beh受伊；
馬可福音 10 40| 總是坐我ê chiàⁿ-pêng tò-pêng m̄是我會thang hō͘人，獨獨為tio̍h甚麼人備辦ê就hō͘伊。
馬可福音 10 41| 十個學生聽見，就受氣雅各kap約翰。
馬可福音 10 42| 耶穌叫in來kā in講，Lín知外邦所尊做人君ê做主來治理in，in ê大人管轄in。
馬可福音 10 43| 獨獨lín中間m̄是án-ni；lín中間ài做大ê beh做lín ê差用；
馬可福音 10 44| lín中間ài做頭ê beh做眾人ê奴僕。
馬可福音 10 45| 因為人子到m̄是beh差用人，是beh hō͘人差用，koh獻伊ê性命來贖回chōe-chōe人。
馬可福音 10 46| In到耶利哥；耶穌kap伊ê學生kap大陣人出耶利哥ê時，有Tí-mái ê Kiáⁿ，巴底買，就是chhiⁿ-mî做乞食ê，坐tī路邊；
馬可福音 10 47| 已經聽見是拿撒勒人耶穌，就喉叫講，大衛ê後裔，耶穌，可憐我。
馬可福音 10 48| Chōe-chōe人責備伊，kah伊靜靜；但是伊益發大聲喉叫講，大衛ê後裔ah，可憐我。
馬可福音 10 49| 耶穌停腳講，叫伊來。就叫chhiⁿ-mî人，kā伊講，安你ê心，起來，伊teh叫你ah。
馬可福音 10 50| 伊就放sak伊ê衫，跳起來去就近耶穌。
馬可福音 10 51| 耶穌應伊講，Ài我kā你做甚麼？Chhiⁿ-mî人kā伊講，Lia̍p-pho-nî，我ài得tio̍h看見。
馬可福音 10 52| 耶穌kā伊講，去ah，你ê信有救你lah。伊liâm-piⁿ得tio̍h看見，就tī路裡tè耶穌。
馬可福音 11 1| In行近耶路撒冷，到橄欖山邊ê Pek-hoat-kî kap伯大尼ê時，
馬可福音 11 2| 耶穌差兩個學生，kā in講，Lín去對面ê鄉社，已經入去就beh tú-tio̍h一隻驢á縛tī hia，iáu-bē bat有人騎ê；tháu開kā伊牽來。
馬可福音 11 3| 若有人問lín講，啥事做án-ni？lín就tio̍h講，主欠用伊；liâm-pjn beh hō͘伊tò來chia。
馬可福音 11 4| 兩人就去，tú-tio̍h一隻驢á，tī路裡ê oat角，縛tī門外，就tháu伊。
馬可福音 11 5| 邊頭khiā ê人有ê講，Lín tháu驢á beh啥事？
馬可福音 11 6| In照耶穌所講ê kā in講；hiah-ê人就放hō͘伊去。
馬可福音 11 7| In就牽驢á就近耶穌，續用家己ê衫phoa̍h tī hit頂面；耶穌就騎伊。
馬可福音 11 8| 有chōe-chōe人用in ê衫鋪tī路裡；也有ê用樹枝，就是tùi園裡所chhò來ê。
馬可福音 11 9| 前行後tè ê叫講，和散那，tī主ê名來ê，應該得tio̍h o-ló；
馬可福音 11 10| hit-ê teh-beh來ê國，就是咱ê祖公大衛ê國，應該得tio̍h o-ló ah；tī至koânê位ah，和散那。
馬可福音 11 11| 耶穌入耶路撒冷，入殿堂；四界看ta̍k項ê物；日已經暗，就kap十二個學生出去到伯大尼。
馬可福音 11 12| 隔日，in tùi伯大尼出來，耶穌iau。
馬可福音 11 13| 遠遠看見一叢無花果樹有葉，就去看tī hit頂面有所得tio̍h無；已經到，竟然無所得tio̍h，只有葉nā-tiāⁿ；因為m̄是無花果ê時；
馬可福音 11 14| 就tùi hit叢樹講，Taⁿ了後永永無人食tio̍h你ê果子。伊ê學生也聽見。
馬可福音 11 15| In到耶路撒冷，耶穌入殿；就趕出殿內買賣ê人，chhia-tó換錢ê人ê 桌，kap賣鴿á ê人ê椅；
馬可福音 11 16| 續m̄准人帶器具tùi殿裡經過。
馬可福音 11 17| Koh教示in講，Kiám無記載講，我ê厝beh稱做萬邦祈禱ê厝mah？但是lín hō͘伊做賊巢。
馬可福音 11 18| Chiah-ê祭司頭kap經學士聽見，就chhē看thang怎樣來滅伊，因為驚伊；是眾人lóng奇怪伊ê教示。
馬可福音 11 19| Ta̍k ê-hng耶穌出城去。
馬可福音 11 20| 早起時，in tùi hia經過，就看見hit叢無花果樹根枝lóng枯焦去。
馬可福音 11 21| 彼得記得就kā伊講，拉比，你看，你所咒詛 ê無花果樹已經乾去。
馬可福音 11 22| 耶穌應講，Lín tio̍h信上帝。
馬可福音 11 23| 我實在kā lín講，凡若kā chit-ê山講，徙去，hiat tī海裡，心內無僥疑，獨獨信伊所講ê的確成，就beh kā伊成。
馬可福音 11 24| 所以我kā lín講，見若lín所祈禱來求ê，tio̍h信是已經得tio̍h，就beh kā lín成。
馬可福音 11 25| 見若Lín khiā-teh祈禱ê時想tio̍h有人得罪你甚麼，就tio̍h赦免伊；hō͘ lín tī天裡ê父也赦免lín ê過失。
馬可福音 11 26| 
馬可福音 11 27| In koh到耶路撒冷；耶穌tī殿內teh行ê時，hiah-ê祭司頭經學士kap長老就近伊講，
馬可福音 11 28| 你用甚麼權行chiah-ê事？koh 是誰 hō͘你chit-ê 權thang行伊ah？
馬可福音 11 29| 耶穌就kā in講，我也問lín一句話；lín若應我，我chiah beh kā lín講我用甚麼權行chiah-ê事。
馬可福音 11 30| 約翰ê洗禮是tùi天á是tùi人ah？lín tio̍h應我。
馬可福音 11 31| In saⁿ-kap議論講，若講，Tùi天，伊beh講，Án-ni lín啥事m̄信伊？
馬可福音 11 32| 若講，Tùi人，—in就kiaⁿ百姓，因為眾人實在掠約翰做先知。
馬可福音 11 33| 就應耶穌講，阮m̄知。耶穌就kā in講，我也無beh kā lín講我是用甚麼權行chiah-ê事。
馬可福音 12 1| 耶穌就用譬喻tùi in講，有一人知葡萄園，用籬笆圍伊，開一孔來做酒窟，起一座守更樓，租hō͘佃戶，就去別所在。
馬可福音 12 2| 到期差一個奴僕就近佃戶，beh tùi佃戶收園內ê果子。
馬可福音 12 3| 佃戶掠來phah伊，hō͘伊空空tò去。
馬可福音 12 4| Koh差別個奴僕就近in，佃戶傷伊ê頭殼，koh凌辱伊。
馬可福音 12 5| Koh差別個奴僕，in就thâi死伊。Koh差chōe-chōe奴僕，有ê hō͘ in phah，也有ê hō͘ in thâi死。
馬可福音 12 6| 伊iáu有一個，是伊所疼ê Kiáⁿ，路尾也差伊就近in；phah算講，In beh尊敬我ê Kiáⁿ。
馬可福音 12 7| 但是chiah-ê佃戶saⁿ-kap講，chit-ê是伊ê後嗣；咱來kā伊thâi死，業就歸咱。
馬可福音 12 8| 就掠來kā伊害死，將伊hiat tī葡萄園外。
馬可福音 12 9| Án-ni園主beh怎樣做 ah？伊beh來滅chiah-ê佃戶，將伊ê園交代別人。
馬可福音 12 10| 聖經所記載講，	師傅所棄sak ê石，	成做厝角頭ê石；
馬可福音 12 11| 這是主所成ê，	咱ê目睭看做奇怪，
馬可福音 12 12| Lín kiám bē讀mah？Hiah-ê人知chit-ê譬喻是指in來講，就ài beh掠伊，總是驚眾人。就離開伊去。
馬可福音 12 13| 後來差法利賽kap希律黨kúi-nā人就近伊，ài就伊所講ê話來tng伊。
馬可福音 12 14| 已經到，kā伊講，先生ah，阮知你是真實，也無掠甚麼人做要緊，因為你無看人ê外貌，就是真實將上帝ê路來教示人；
馬可福音 12 15| 納稅hō͘該撒合宜，á無？阮tio̍h納á m̄免？但是耶穌知in ê假好，就kā in講，Lín啥事試我ah？The̍h一個銀á hō͘我看。
馬可福音 12 16| In就the̍h來。耶穌kā in講，Chit-ê像kap號是是誰？
馬可福音 12 17| In kā伊講，該撒。耶穌kā in講，Lín tio̍h將該撒ê物納 hō͘該撒，將上帝ê物納 hō͘上帝。In大奇怪伊。
馬可福音 12 18| 有撒都該人，就是講人無koh活ê，就近伊，
馬可福音 12 19| 問講，先生ah，摩西寫來指示阮講，若有人伊ê兄死，留伊ê bó͘ tī-teh，也無留kiáⁿ，伊ê小弟tio̍h chhōa伊ê bó͘，生kiáⁿ來續接伊ê兄。
馬可福音 12 20| 有兄弟七人，大ê娶bó͘，死也無留kiáⁿ。
馬可福音 12 21| 第二ê娶伊，也無留kiáⁿ，就死；第三ê也是án-ni。
馬可福音 12 22| In七人lóng無留kiáⁿ。到路尾，婦人人也死。
馬可福音 12 23| 到koh活ê時伊beh做in中間tá-lo̍h一個ê bó͘；因為chit七人lóng有娶伊。
馬可福音 12 24| 耶穌kā in講，Lín ê 錯kiám m̄是tùi m̄-bat聖經kap上帝ê 權mah？
馬可福音 12 25| 因為tùi死人中koh活ê時，無嫁無娶，是親像天使tī天裡。
馬可福音 12 26| Taⁿ論死人koh活，Lín kiám bē讀tio̍h摩西ê冊，刺phè hit篇所記ê，上帝kā摩西講，我是亞伯拉罕ê上帝，以撒ê上帝，雅各ê上帝；
馬可福音 12 27| 伊m̄是死人ê上帝，是活人ê上帝；lín有大大錯lah。
馬可福音 12 28| 有經學士一人到，聽in辯論，知耶穌gâu應，就問伊講，Chiah-ê誡命中tá-lo̍h一條是第一要緊？
馬可福音 12 29| 耶穌應講，Hit-ê第一要緊ê是講，以色列ah，tio̍h聽；主咱ê上帝是獨一ê主；你tio̍h盡心，盡性，盡意，盡力疼主，就是你ê上帝。
馬可福音 12 30| 第二ê講，Tio̍h疼你ê厝邊親像家己。
馬可福音 12 31| 其餘ê誡命bē有比chit兩條khah大ê。
馬可福音 12 32| 經學士kā伊講，好ah，先生ah，你所講ê真正tio̍h，上帝只有一個，以外無別ê；
馬可福音 12 33| 若盡心，盡智，盡力疼伊，koh疼厝邊親像家己，就贏過lóng總kui隻cheng-siⁿ ê燒祭，kap祭祀。
馬可福音 12 34| 耶穌看見伊應了真通，就kā伊講，你離開上帝國無遠lah。Tùi hit時無人敢koh問伊。
馬可福音 12 35| 耶穌tī殿堂教示in講，Chiah-ê經學士怎樣講，基督做大衛ê後裔mah？
馬可福音 12 36| 大衛hō͘聖神感動來家己講，	主kā我ê主講，	坐我ê大pêng，	thèng候我將你chiah-ê對敵做你ê腳踏椅。
馬可福音 12 37| 大衛既然家己稱伊做主，就基督àn怎樣做伊ê後裔？眾人lóng歡喜聽伊。
馬可福音 12 38| 耶穌教示ê時koh講，Tio̍h持防hiah-ê經學士，in ài穿長衫，四界行，ài tī街市裡hō͘人請安，
馬可福音 12 39| 會堂內坐高位，筵桌裡坐大位；
馬可福音 12 40| in hiau吞守寡人ê家伙，假意長長祈禱。In beh受罪koh-khah重。
馬可福音 12 41| 耶穌坐tī庫房ê對面；眾人teh用錢hiat落庫房；有chōe-chōe富人用chōe-chōe錢hiat落去。
馬可福音 12 42| 有一個sòng-hiong ê守寡人來hiat兩個半釐ê，就是一釐。
馬可福音 12 43| 耶穌就叫伊ê學生來kā in講，我實在kā lín講，Chit-ê sòng-hiong ê守寡人所hiat ê比眾hiat落庫房ê khah chōe。
馬可福音 12 44| 因為hiah-ê眾人是tùi in有chhun ê來hiat；但是chit-ê婦人人是tùi tī伊ê無夠，來一盡hiat伊所有ê，就是伊所óa靠來活ê。
馬可福音 13 1| 耶穌出殿 ê時，有一個學生kā伊講，先生，你看leh，chit號石，chit號厝宅！
馬可福音 13 2| 耶穌kā伊講，你看chiah-ê大厝mah？Tī chia beh無一塊石留tī石ê頂面，也無chhia落去。
馬可福音 13 3| 耶穌tī橄欖山坐tī殿 ê對面；彼得、雅各、約翰kap安得烈暗靜問伊講，
馬可福音 13 4| 請kā阮講，甚麼時有chiah-ê事？Koh chiah-ê事beh成ê時有甚麼兆頭ah？
馬可福音 13 5| 耶穌chiah kā in講，Lín tio̍h謹慎，莫得hō͘人迷惑。
馬可福音 13 6| Beh有chōe-chōe人託我ê名來講，我就是基督，來迷惑chōe-chōe人。
馬可福音 13 7| Koh lín聽見交戰kap交戰ê風聲ê時，莫得驚；因為chiah-ê事的確有，總是末期iáu-bē到。
馬可福音 13 8| 因為百姓beh起來攻擊百姓，國也beh攻擊國；ta̍k所在beh有地動，也beh有飢荒；chiah-ê事就是苦痛ê起頭。
馬可福音 13 9| 但是lín tio̍h家己謹慎，因為人beh將lín送交公會，lín beh受phah tī會堂裡；也beh為tio̍h我ê緣故khiā tī官府kap君王ê面前，來對in做干證。
馬可福音 13 10| 總是福音的確事先傳tī萬邦。
馬可福音 13 11| 人拖lín，將lín送交ê時，莫得事先掛慮beh怎樣講；當hit時所賞賜lín講ê lín tio̍h講伊；因為m̄是lín家己講，就是聖神teh講。
馬可福音 13 12| 兄弟beh將兄弟送交去死；父款待kiáⁿ也是án-ni；kiáⁿ兒beh起來攻擊父母hō͘伊死。
馬可福音 13 13| 也lín因為我ê名beh hō͘眾人怨恨；獨獨吞忍到路尾ê，伊beh得tio̍h救。
馬可福音 13 14| 總是lín看見hit-ê殘害可惡ê khiā tī伊m̄應該khiā ê所在(讀ê人tio̍h曉悟)，hit時tī猶太ê tio̍h走去山裡；
馬可福音 13 15| tī厝頂ê莫得入去厝內the̍h甚麼；
馬可福音 13 16| tī園裡ê莫得tò來hiaⁿh伊ê衫。
馬可福音 13 17| 當hiah-ê日有身孕kap hō͘嬰á食奶ê婦人人有災禍！
馬可福音 13 18| Lín tio̍h祈禱免得冬天時tú-tio̍h chit-ê事。
馬可福音 13 19| 因為hiah-ê日beh有患難，就是tùi上帝創造世間ê起頭，到chit tia̍p bē有án-ni，後來也無。
馬可福音 13 20| 若m̄是主減少hiah-ê日，就凡有肉體ê無一個得救。總是為tio̍h揀ê百姓，就是伊所揀ê ê緣故，伊有減少hiah-ê日。
馬可福音 13 21| Hit時若有人kā lín講，基督tī chia，á是講，Tī hia，莫得信。
馬可福音 13 22| 因為beh有假基督、假先知起來，行神蹟kap兆頭；beh是會，連揀ê百姓，也迷惑in。
馬可福音 13 23| 總是lín tio̍h謹慎；我已經事先lóng kā lín講。
馬可福音 13 24| 當hiah-ê日，hit-ê患難ê了後，日beh烏暗，月無出伊ê 光，
馬可福音 13 25| 星tùi天ka-la̍uh，tī天裡ê象beh振動。
馬可福音 13 26| Hit時beh看見人子用大權能kap榮光，tī雲中臨到。
馬可福音 13 27| Hit時伊beh差伊ê天使tùi四方聚集伊所揀ê百姓，tùi地極到天邊。
馬可福音 13 28| Lín tio̍h學無花果樹chit-ê譬喻；當枝軟葉發ê時，lín就知夏天近lah。
馬可福音 13 29| Án-ni lín看chiah-ê事，tio̍h知是近，到門口lah。
馬可福音 13 30| 我實在kā lín講，Chit世代iáu-bē過去，到chiah-ê tāi-chì lóng成。
馬可福音 13 31| 天地beh廢無，我ê話bōe廢無。
馬可福音 13 32| 但是論hit日hit時人m̄知，tī天裡ê天使也m̄知。Kiáⁿ也m̄知，獨獨父知伊。
馬可福音 13 33| Tio̍h謹慎警醒來祈禱，因為lín m̄知hit-ê期是tī甚麼時。
馬可福音 13 34| 是親像一人離開伊ê家，去出外，將權交代伊chiah-ê奴僕，有派工hō͘ ta̍k人做，koh吩咐顧門ê tio̍h tiuⁿ-tî。
馬可福音 13 35| 所以lín tio̍h tiuⁿ-tî，因為lín m̄知lín ê主甚麼時beh來，或是日暗，或是半暝，或是雞啼，或是天光早；
馬可福音 13 36| 驚了伊忽然來tú-tio̍h lín teh睏。
馬可福音 13 37| 我所kā lín講ê，也kā眾人講，Tio̍h tiuⁿ-tî。
馬可福音 14 1| 過兩日就是pôaⁿ過kap除酵ê節，chiah-ê祭司頭kap經學士chhē看tio̍h用甚麼詭計掠耶穌來害死伊。
馬可福音 14 2| 因為講，當節期m̄-thang，驚了百姓有擾亂。
馬可福音 14 3| 耶穌tī伯大尼，thái-ko西門ê厝；坐桌ê時有婦人人來，帶玉瓶，內面tóe極貴氣真ê ná-ta̍t香油，khà破玉瓶，拚tī耶穌ê頭殼。
馬可福音 14 4| 有kúi-nā人受氣，saⁿ-kap講，Án-ni破費chit-ê香油有甚麼路用？
馬可福音 14 5| 因為chit-ê香油能賣得銀á三百外 ê，來hō͘ sòng-hiong人。就m̄願伊。
馬可福音 14 6| 但是耶穌講，chhut-chāi伊；lín啥事刁難伊？伊所行來款待我ê是好事。
馬可福音 14 7| 因為常常有sòng-hiong人kap lín tī-teh，ài好款待in，不管時lóng會；但是我無常常kap lín tī-teh。
馬可福音 14 8| Chit-ê婦人人是盡所能ê來做；伊事先將油抹我ê身軀，來備辦埋葬。
馬可福音 14 9| 我實在kā lín講，普天下無論甚麼所在傳福音，也beh講起chit-ê婦人人所行，來記念伊。
馬可福音 14 10| 十二個學生ê一個，加略人猶大，去見hiah-ê祭司頭，beh將耶穌交hō͘ in。
馬可福音 14 11| In聽見就歡喜，koh允beh hō͘伊銀。伊就chhē看有甚麼機會thang將耶穌交hō͘ in。
馬可福音 14 12| 除酵節ê頭一日，就是thâi pôaⁿ過節ê羊羔ê日，學生問伊講，你ài阮去甚麼所在備辦hō͘你食pôaⁿ過節ah？
馬可福音 14 13| 耶穌差兩個學生，kā in講，Lín入城，就有一人帶水瓶beh tú-tio̍h lín，lín tio̍h tè伊去；
馬可福音 14 14| tī伊所入ê所在kā hit-ê家主講，先生講，我ê客廳tī tá-lo̍h，我beh tī hia kap我ê學生食pôaⁿ過節。
馬可福音 14 15| 伊beh用樓頂一間大聽，排設便便，hō͘ lín看；lín tī hia thang為tio̍h咱事先備辦。
馬可福音 14 16| 學生出去入城；既然tú-tio̍h照伊所kā in講ê；就備辦pôaⁿ過節。
馬可福音 14 17| 到日暗，耶穌kap十二個學生來。
馬可福音 14 18| 坐teh食ê時，耶穌講，我實在kā lín講，Lín中間一人，kap我saⁿ-kap食ê，beh賣我。
馬可福音 14 19| 眾人憂悶，一個一個問伊講，總無是我o͘h？
馬可福音 14 20| 伊kā in講，十二學生ê一個，kap我saⁿ-kap ùn tī盤裡ê，就是。
馬可福音 14 21| 因為人子tò去，照所記載指伊ê話；但是賣人子ê有災禍ah！hit人無出世khah好。
馬可福音 14 22| In teh食ê時，耶穌the̍h餅祝謝，就peh破hō͘ in，講，the̍h去，chit-ê是我ê身軀。
馬可福音 14 23| 捧杯祝謝hō͘ in；in lóng lim。
馬可福音 14 24| 耶穌kā in講，chit-ê是我ê血，就是盟約ê血，為tio̍h chōe-chōe人來流出ê。
馬可福音 14 25| 我實在kā lín講，Taⁿ了後我無koh lim葡萄ê汁，thèng候hit日我lim hit-ê新ê tī上帝ê國。
馬可福音 14 26| 已經吟詩，就出來，去橄欖山。
馬可福音 14 27| 耶穌kā in講，Lín lóng beh受塞礙；因為有記載講，我beh phah牧者，羊就四散；
馬可福音 14 28| 但是我koh活了後beh事先lín去加利利。
馬可福音 14 29| 彼得kā伊講，眾人雖然受塞礙，但是我無án-ni。
馬可福音 14 30| 耶穌kā伊講，我實在kā你講，今á日就是tī今暝，雞啼二落ê事先，你beh三pái m̄認我。
馬可福音 14 31| 彼得盡力講，我就若tio̍h kap你死，也決斷無m̄認你。眾人也lóng是án-ni講。
馬可福音 14 32| Saⁿ-kap到一所在，名叫客西馬尼，耶穌kā伊ê學生講，Lín坐tòa chia，thèng候我祈禱。
馬可福音 14 33| 就帶彼得、雅各、約翰，kap伊saⁿ-kap去；耶穌gông-ngia̍h慘慼。
馬可福音 14 34| kā in講，我ê心真憂悶到beh死；lín tio̍h tòa chia來警醒。
馬可福音 14 35| Lio̍h-á進前仆tī地裡，祈求若能做得，就hō͘伊免tú-tio̍h chit-ê時。
馬可福音 14 36| Koh講，阿爸父ah，你萬事lóng能，願你hō͘ chit-ê杯離開我。總是m̄是照我所ài；是照你所ài。
馬可福音 14 37| Koh來，看見in teh睏，就kā彼得講，西門，你teh睏mah？bōe會警醒一時久mah？
馬可福音 14 38| Lín tio̍h警醒祈禱，免得入tī迷惑；心神甘願，但是肉體軟chiáⁿ。
馬可福音 14 39| koh再去祈禱，也是講hiah-ê話。
馬可福音 14 40| Koh來看見in teh睏，因為in ê目睭真siap；in也m̄知tio̍h應怎樣。
馬可福音 14 41| 第三pái來kā in講，Taⁿ thang睏來安歇lah；好lah，時到lah，人子受賣tī罪人ê手lah。
馬可福音 14 42| 起來saⁿ-kap去；你看，賣我ê人近lah。
馬可福音 14 43| Iáu teh講ê時，liâm-piⁿ有十二個學生ê一個，猶大，來，也有kui陣人kia̍h刀kap槌á，tùi祭司頭、經學士kap長老hia saⁿ-kap來。
馬可福音 14 44| 賣伊ê bat kap in套暗號講，我kā伊chim ê，hit人就是，lín thang掠伊，細膩拖伊去。
馬可福音 14 45| 已經到，即時就近耶穌；講，拉比；就直直kā伊chim。
馬可福音 14 46| In就下手掠伊。
馬可福音 14 47| 邊頭khiā ê一人拔刀，thâi祭司頭ê奴僕，削去伊一個耳á。
馬可福音 14 48| 耶穌kā in講，Lín kia̍h刀kap槌á出來掠我，親像beh掠賊mah？
馬可福音 14 49| 我日日tī殿內教示人，kap lín saⁿ-kap tī-teh，lín無掠我；
馬可福音 14 50| 總是án-ni就是beh應驗聖經，學生lóng離開伊走。
馬可福音 14 51| 有一個少年人thǹg-theh moa幼苧布tè耶穌；in掠伊；
馬可福音 14 52| 就棄sak幼苧布，thǹg-theh來走。
馬可福音 14 53| Hiah-ê人帶耶穌到祭司頭ê所在；也有眾祭司頭、長老、經學士lóng來kap伊saⁿ-kap聚集。
馬可福音 14 54| 彼得遠遠tè耶穌，到祭司頭ê院，入內面，kap hiah-ê差役坐teh烘火。
馬可福音 14 55| Chiah-ê祭司頭kap全公會chhē干證攻擊耶穌，beh hō͘伊死，也無得tio̍h。
馬可福音 14 56| 因為lām-sám干證來攻擊伊ê chōe-chōe，但是in所干證ê無對同。
馬可福音 14 57| 也有kúi-nā人起來，lām-sám干證伊講，
馬可福音 14 58| 阮bat聽見伊講，我beh毀壞chit間人ê手所起ê殿，三日內koh起一間，m̄是人ê手所起 ê。
馬可福音 14 59| In干證án-ni也無對同。
馬可福音 14 60| 祭司頭起來khiā tī中間，問耶穌講，你lóng無應mah？Chiah-ê人所干證你ê是甚麼？
馬可福音 14 61| 耶穌靜靜lóng無應。祭司頭koh問伊講，你是thang o-ló ê ê Kiáⁿ，基督，á m̄是？
馬可福音 14 62| 耶穌講，我是；lín beh看見人子坐tī有權能ê ê大pêng，kap天ê雲來。
馬可福音 14 63| 祭司頭拆裂家己ê衫，講，咱iáu欠甚麼干證ah？
馬可福音 14 64| Lín已經聽見伊ê僭權褻瀆lah；lín phah算àn怎樣？In lóng擬伊該死。
馬可福音 14 65| Hit時有人就phùi-nōa伊，掩伊ê面，用拳頭母cheng伊，kā伊講，你tio̍h做先知來講。Hiah-ê差役帶去，用手phah伊。
馬可福音 14 66| 彼得tī下面外院ê時，有祭司頭一個女婢來；
馬可福音 14 67| 看見彼得teh烘火，相伊，講，你也bat kap hit-ê拿撒勒人耶穌做陣。
馬可福音 14 68| 伊m̄認講，我m̄知，也bōe曉得你teh講甚麼。就出去到前院。雞就啼。
馬可福音 14 69| Hit-ê女婢看見伊，koh kā邊á khiā ê人講，Chit-ê也是屬tī in ê黨。伊koh m̄認。
馬可福音 14 70| Koh tiap-á久，邊á khiā ê koh kā彼得講，你屬in ê黨；因為你是加利利人。
馬可福音 14 71| 伊就咒詛 koh chiù-chōa講，Lín所講hit-ê人我m̄-bat伊。
馬可福音 14 72| 雞即時啼二落。彼得就記得耶穌所kā伊講ê話，講，雞啼二落ê事先，你beh三pái m̄認我；想tio̍h就啼哭。
馬可福音 15 1| 到天光，hiah-ê祭司頭、長老、經學士kap全公會saⁿ-kap議論，縛耶穌，帶伊去，交hō͘彼拉多。
馬可福音 15 2| 彼拉多問伊講，你是猶太人ê王mah？伊應講，你講，就是。
馬可福音 15 3| 祭司頭用chōe-chōe項告伊。
馬可福音 15 4| 彼拉多koh問伊講，你lóng無應mah？你看，in告你hiah chōe項。
馬可福音 15 5| 但是耶穌iáu-kú無應；致到彼拉多奇怪。
馬可福音 15 6| 到節期，總督éng有放一個犯人hō͘ in，照in所求ê。
馬可福音 15 7| 有一人，名巴拉巴，kap hiah-ê作亂ê人同受縛，in tī作亂ê時bat thâi死人。
馬可福音 15 8| 眾人就起去，求彼拉多照常來行。
馬可福音 15 9| 彼拉多應講，Lín ài我放猶太人ê王hō͘ lín mah？
馬可福音 15 10| 因為知hiah-ê祭司頭是為tio̍h怨妒，chiah 解送伊。
馬可福音 15 11| 但是hiah-ê祭司頭使唆眾人，寧可求放巴拉巴hō͘ in。
馬可福音 15 12| 彼拉多koh應講，Án-ni就lín所叫做猶太人ê王ê，我tio̍h怎樣辦伊？
馬可福音 15 13| In koh喉叫講，釘伊tī十字架。
馬可福音 15 14| 彼拉多kā in講，怎樣ah，伊做甚麼pháiⁿ？總是in ná大聲喉叫講，釘伊tī十字架。
馬可福音 15 15| 彼拉多因為ài hō͘眾人歡喜，就放巴拉巴hō͘ in；已經鞭phah耶穌，就發交去釘十字架。
馬可福音 15 16| 兵丁拖伊入院內，就是公堂，就會齊thong營，
馬可福音 15 17| 用紫色ê袍hō͘伊穿，koh編刺á ê冕旒kā伊戴，
馬可福音 15 18| 就kā伊請安，講，猶太人ê王，平安！
馬可福音 15 19| Koh用蘆竹sut伊ê頭殼，kā伊phùi-nōa，跪落拜伊。
馬可福音 15 20| 戲弄soah，hit領紫色ê袍就kā伊thǹg起來，將伊家己ê衫kā伊穿落去；帶伊出，beh釘伊十字架。
馬可福音 15 21| 有Kó͘-lī-nāi人西門，就是亞力山大kap Ló͘-hu ê老父，tùi山場來àn hia過，in勉強伊saⁿ-kap去，來giâ耶穌ê十字架。
馬可福音 15 22| In帶耶穌到各各他ê所在，翻譯就是頭殼碗ê所在；
馬可福音 15 23| 用kiáu沒藥ê酒hō͘伊；耶穌m̄受。
馬可福音 15 24| 就釘伊tī十字架，pun伊ê衣服，liam-khau看甚麼人得tio̍h甚麼。
馬可福音 15 25| Hit時九點鐘，就釘伊tī十字架。
馬可福音 15 26| 用斬條寫伊ê罪狀，講，猶太人ê王。
馬可福音 15 27| 也有兩個賊kap伊同釘十字架，一個tī chiàⁿ-pêng，一個tī tò-pêng。
馬可福音 15 28| 
馬可福音 15 29| 經過ê人褻瀆伊，搖頭講，Āi ah，你毀壞殿，三日起伊ê，
馬可福音 15 30| taⁿ tio̍h救家己，tùi十字架落來。
馬可福音 15 31| Hiah-ê祭司頭kap經學士也是án-ni恥笑伊，saⁿ-kap講，伊bat救別人，也bōe會救家己。
馬可福音 15 32| 以色列ê王基督taⁿ tio̍h tùi十字架落來hō͘阮看來信伊。同釘tī十字架ê也罵伊。
馬可福音 15 33| 日中晝全地烏暗，到三點鐘ê時；
馬可福音 15 34| 三點鐘ê時，耶穌大聲叫講，Í-lô-i，Í-lô-i，lia̍p-ma2sat-pak-tāi-nî，翻譯就是，我ê上帝，我ê上帝，你啥事放離我。
馬可福音 15 35| 邊頭khiā ê有人聽見，就講，你看，伊teh叫以利亞。
馬可福音 15 36| 有一人走去用海絨浸醋，hâ tī蘆竹á尾，hō͘伊suh，講，且慢，試看以利亞來救伊落來á無。
馬可福音 15 37| 耶穌大聲叫，氣就斷。
馬可福音 15 38| 殿內ê帳籬tùi頂到下裂做兩pêng。
馬可福音 15 39| 百總khiā tī耶穌ê對面，看見伊án-ni氣斷，就講，Chit人真正是上帝ê Kiáⁿ。
馬可福音 15 40| Koh有kúi-nā ê婦人人tùi遠遠teh看，從中有抹大拉ê馬利亞，kap小雅各約西ê老母馬利亞，以及Sat-lô-bí，
馬可福音 15 41| 就是耶穌tī加利利ê時，跟tè來服事伊ê，也有chōe-chōe婦人人kap耶穌同上耶路撒冷ê，lóng遠遠teh看。
馬可福音 15 42| 已經暗，因為hit日是備辦節ê日，就是安歇日前ê一日，
馬可福音 15 43| 有A-lī-má-thài ê約瑟來，伊是尊貴ê議員，本身也是欣慕上帝ê國ê，好膽入去見彼拉多，求耶穌ê身屍。
馬可福音 15 44| 彼拉多奇怪伊已經死；叫百總來問看伊死久bē。
馬可福音 15 45| 已經tùi百總得tio̍h知，就用身屍hō͘約瑟。
馬可福音 15 46| 約瑟買幼苧布，收耶穌落來；用幼苧布包伊，hē tī石磐所phah ê墓；也kō一塊石tī墓門。
馬可福音 15 47| 抹大拉ê馬利亞，kap約西ê老母馬利亞，看見伊所埋葬ê所在。
馬可福音 16 1| 安歇日已經過身，抹大拉ê馬利亞kap雅各ê老母馬利亞，kap Sat-lô-bí，有買香料，beh來抹耶穌。
馬可福音 16 2| 七日頭一日，真早，日tú-á出，in到墓；
馬可福音 16 3| saⁿ-kap講，Chī-chūi-á beh替咱kō hit塊石離開墓門ah？
馬可福音 16 4| Kia̍h目就看見hit塊石已經kō開；因為是真大塊。
馬可福音 16 5| 入墓，看見一個少年人坐tī chiàⁿ-pêng，穿白衫；就gông-ngia̍h。
馬可福音 16 6| 少年人kā in講，M̄免gông-ngia̍h，lín是chhē釘十字架ê拿撒勒人耶穌。伊已經koh活，無tī chia；你看，伊埋葬ê所在。
馬可福音 16 7| Taⁿ tio̍h去，kā伊ê學生kap彼得講，伊事先lín去加利利；lín tī hia beh看見伊，照伊所kā lín講ê。
馬可福音 16 8| Chiah-ê婦人人出去離開墓，就走，因為ngia̍uh-ngia̍uh-chhoah gông-ngia̍h；也無kā人講甚麼，因為in真驚。
馬可福音 16 9| 七日ê頭日清早，耶穌已經koh活，事先出現tī抹大拉ê馬利亞，就是耶穌前bat tùi伊趕出七個鬼ê。
馬可福音 16 10| 平時kap耶穌同tī-teh ê人，hit時teh憂悶啼哭；馬利亞去kā in講。
馬可福音 16 11| In聽見伊活，koh hō͘馬利亞看見，竟然m̄信。
馬可福音 16 12| 以後in中間兩人去山場；teh行ê時，耶穌出現hō͘ in看見，伊ê 容貌kap平常無同。
馬可福音 16 13| In去kā其餘ê講；總是in hiah-ê人也m̄信。
馬可福音 16 14| 後來十一個學生坐teh食ê時，耶穌出現hō͘ in看見，責備in ê m̄信kap硬心；因為有人看見伊已經koh活，in也m̄信hiah-ê人ê話。
馬可福音 16 15| 耶穌koh kā in講，lín去普天下，傳福音hō͘萬百姓。
馬可福音 16 16| 信來受洗禮ê，beh得tio̍h救；m̄信ê，beh受定罪。
馬可福音 16 17| 信ê人beh有chiah-ê神蹟tè in；就是託重我ê名趕鬼，講新ê腔口；
馬可福音 16 18| 掠蛇，á是lim-tio̍h甚麼毒，也lóng無傷害；koh用手hōaⁿ破病ê人，in就好。
馬可福音 16 19| 主耶穌kap in講soah，就得tio̍h接納上天，坐tī上帝ê大pêng。
馬可福音 16 20| 學生出去，ta̍k所在宣傳，主kap in做工，用tè in ê神蹟證明chit-ê道理。À-bēng。
路加福音 1 1| 因為有chōe-chōe人將咱中間已經成ê事bat kia̍h筆來排列做傳；
路加福音 1 2| 就是照hiah-ê做道理ê差用ê人，tùi起頭親目看見，來傳hō͘咱ê；
路加福音 1 3| 我已經tùi起頭詳細查考lóng總ê事，就想tio̍h照次序寫伊，來寄hō͘ Thê-o-hui-lô大人，
路加福音 1 4| hō͘你知所學習ê ê確實。
路加福音 1 5| 當猶太王希律ê時，有屬A-pí-a班ê祭司，名撒迦利亞；伊ê bó͘是亞倫ê後裔，名叫以利沙白。
路加福音 1 6| In兩人tī上帝ê面前是義ê人，照主一切ê誡命禮儀來行，無thang嫌。
路加福音 1 7| 總是in無kiáⁿ，因為以利沙白bōe懷孕，兩人年歲又koh老。
路加福音 1 8| Hit時撒迦利亞照伊ê班列行祭司ê職tī上帝ê面前，
路加福音 1 9| 照祭司職份ê例抽籤得tio̍h入主ê殿燒香；
路加福音 1 10| 當燒香ê時，百姓kui陣tī外面祈禱。
路加福音 1 11| 主ê天使出現hō͘伊看，khiā tī香壇ê chiàⁿ-pêng。
路加福音 1 12| 撒迦利亞看見，就gông-ngia̍h，驚惶。
路加福音 1 13| 天使對伊講，撒迦利亞ah，莫得驚，因為你ê祈禱已經聽見lah；你ê bó͘以利沙白beh生kiáⁿ，你tio̍h kā伊號名叫約翰。
路加福音 1 14| 你beh歡喜koh快樂；chōe-chōe人也beh為tio̍h伊出世來歡喜。
路加福音 1 15| 因為伊tī主ê面前beh做大，葡萄酒kap一切ê酒lóng無lim；tùi老母ê胎就hō͘聖神充滿。
路加福音 1 16| 伊beh hō͘以色列後裔chōe-chōe人oa̍t-tńg來歸主，就是in ê上帝。
路加福音 1 17| 伊beh用以利亞ê心神kap才能行做頭tī主ê面前，hō͘做父ê oa̍t-tńg心ǹg tī kiáⁿ，hō͘悖逆ê人thàn義人ê智慧，為tio̍h主備辦合用ê百姓。
路加福音 1 18| 撒迦利亞tùi天使講，我tùi怎樣會知chit-ê事ah？因為我已經老，我ê bó͘年歲也老lah。
路加福音 1 19| 天使應伊講，我就是Ka-pek-lia̍t，khiā tī上帝ê面前ê，奉差kap你講話，報你chiah-ê好消息。
路加福音 1 20| Taⁿ你beh靜靜bōe講話，到chiah-ê事得tio̍h成ê日，因為你m̄信我ê話，就是hiah-ê到期beh應驗ê話。
路加福音 1 21| 百姓thèng候撒迦利亞，奇怪伊久久tī殿內；
路加福音 1 22| 到出來bōe kap in講話，就知伊tī殿裡有看見異象；伊就對in比意思，竟然是啞口。
路加福音 1 23| 到伊照職份服事ê日滿，就tò去in tau。
路加福音 1 24| Chiah-ê日了後，伊ê bó͘以利沙白有身，tiàm密五月日，
路加福音 1 25| 講，主tī看顧我ê日款待我親像án-ni，來洗我ê見笑tī人ê中間。
路加福音 1 26| 到六月日天使Ka-pek-lia̍t奉上帝所差到加利利一個城，名叫拿撒勒，
路加福音 1 27| 就近一個在室女，是已經配定tio̍h hō͘大衛家ê一人，名叫約瑟；chit-ê在室女名叫馬利亞。
路加福音 1 28| 天使入去對伊講，得tio̍h大恩ê人ah，平安；主kap你tī-teh。
路加福音 1 29| 馬利亞不止gông-ngia̍h伊ê話，想chit-ê請安是甚麼意思。
路加福音 1 30| 天使kā伊講，馬利亞ah，莫得驚，因為你得tio̍h上帝ê恩典。
路加福音 1 31| Taⁿ你beh懷孕生kiáⁿ，tio̍h kā伊號名叫耶穌。
路加福音 1 32| 伊beh做大，稱做至koânê ê Kiáⁿ；主上帝beh用伊ê祖大衛ê位hō͘伊。
路加福音 1 33| 伊beh做王tī雅各ê家到代代，伊ê國也無窮盡。
路加福音 1 34| 馬利亞tùi天使講，我bē有嫁人，怎樣beh有chit-ê事？
路加福音 1 35| 天使應伊講，聖神beh臨到你，至koânê ê權能beh致蔭你；所以對你生ê beh稱做聖，做上帝ê Kiáⁿ。
路加福音 1 36| Koh你ê親戚以利沙白已經老，也懷孕；平素稱做bōe懷孕ê，taⁿ有身六月日lah；
路加福音 1 37| 因為上帝所講ê話，無一句無力。
路加福音 1 38| 馬利亞講，我是主ê女婢；願照你ê話應驗tī我。天使就離開伊去。
路加福音 1 39| Tī chiah-ê日ê中間馬利亞起身，趕緊去山地，到猶太一個城，
路加福音 1 40| 入撒迦利亞ê厝，請安以利沙白。
路加福音 1 41| 以利沙白一下聽見馬利亞請安，胎孕tī腹肚內就tiô跳。以利沙白hō͘聖神充滿，
路加福音 1 42| 就大聲講，眾婦人人ê中間你得tio̍h福氣，你所懷孕ê也得tio̍h福氣。
路加福音 1 43| 我ê主ê老母來就近我，我tùi tá-lo̍h能得tio̍h án-ni ah？
路加福音 1 44| 因為你請安ê聲一下入我ê耳孔，tī我腹肚內ê胎就歡喜來tiô跳。
路加福音 1 45| 信ê婦人人有福氣ah，因為主所kā伊講ê話beh應驗。
路加福音 1 46| 馬利亞講，我ê心尊敬主做大，
路加福音 1 47| 我ê神因為救我ê上帝來歡喜。
路加福音 1 48| 因為伊看顧女婢ê卑微；	Tùi taⁿ以後萬世代beh講我有福氣。
路加福音 1 49| 因為hit-ê有權能ê為tio̍h我做大ê tāi-chì，	伊ê名是聖。
路加福音 1 50| 敬畏伊ê人伊憐憫in，	到代代。
路加福音 1 51| 伊bat用伊ê手出氣力，	心志驕傲ê人伊有趕散in。
路加福音 1 52| 有權能ê人，伊lut in ê位，	卑微ê人，伊升in做高。
路加福音 1 53| Iau ê人伊用好物hō͘ in食到飽，	富ê人，伊hō͘ in空空tò去。
路加福音 1 54| 伊扶助伊ê奴僕以色列，	來記念憐憫，
路加福音 1 55| (照伊對咱ê祖所講ê話) ，	來施落hō͘亞伯拉罕kap伊ê後裔到永世代。
路加福音 1 56| 馬利亞kap伊saⁿ-kap tòa約略有三月日，chiah tò去in tau。
路加福音 1 57| 以利沙白生產ê期已經到，就生kiáⁿ。
路加福音 1 58| 厝邊親戚聽見主大憐憫伊，就kap伊saⁿ-kap歡喜。
路加福音 1 59| 到第八日in來beh kā嬰á行割禮，ài照伊ê老父ê名號伊做撒迦利亞。
路加福音 1 60| 伊ê老母應講，無lah，tio̍h名伊做約翰。
路加福音 1 61| In就對伊講，你ê親戚中無人號chit-ê名。
路加福音 1 62| In就比意思問伊ê老父，ài kā伊號甚麼名。
路加福音 1 63| 伊ê老父討寫字ê板，寫講，伊ê名是約翰。大家奇怪。
路加福音 1 64| 撒迦利亞ê嘴liâm-piⁿ開，舌也tháu，就講話來o-ló上帝。
路加福音 1 65| 四圍khiā起ê人lóng驚。Chiah-ê一切ê話遍遍報揚tī猶太ê山地。
路加福音 1 66| 聽見ê人lóng將chiah-ê事khǹg tī心裡，講，Án-ni，chit-ê嬰á將來beh怎樣？因為主ê手kap伊tī-teh。
路加福音 1 67| 伊ê老父撒迦利亞就hō͘聖神充滿，做先知來講，
路加福音 1 68| Tio̍h o-ló主，以色列ê上帝，	因為伊有看顧伊ê百姓來贖回伊；
路加福音 1 69| 替咱興起拯救ê角，	Tī伊ê奴僕大衛ê家。
路加福音 1 70| 照伊tùi有世間以來用伊聖ê先知ê嘴所講ê，
路加福音 1 71| 就是救咱脫離對敵kap見若怨恨咱ê人ê手，
路加福音 1 72| 來行憐憫tī咱ê列祖，	來記念伊聖ê約；
路加福音 1 73| 就是kap咱ê祖亞伯拉罕所chiù ê chōa，
路加福音 1 74| Hō͘咱已經脫離chiah-ê對敵ê手，
路加福音 1 75| 一世人tī伊ê面前用聖用義無驚來服事伊。
路加福音 1 76| 嬰á ah，你也beh稱做至koânê ê先知，	因為你beh行tī主ê面前來備辦伊ê路，
路加福音 1 77| Hō͘伊ê百姓tùi得tio̍h赦罪，	就知拯救ê恩，
路加福音 1 78| 為tio̍h咱ê上帝憐憫ê心，	Tùi án-ni hō͘早起時ê日tùi頂面來到tī咱，
路加福音 1 79| 來照hiah-ê坐tī烏暗kap死蔭中ê人，	Chhōa咱ê腳入平安ê路。
路加福音 1 80| 嬰á漸漸大，心神日日勇壯；tiàm tī曠野到顯明tī以色列ê日。
路加福音 2 1| 當hit時該撒A-kó͘-sū-tok有出詔，命令天下lóng造家甲。
路加福音 2 2| 這頭一pái ê家甲是Ku-lí-liú做敘利亞總督ê時來做ê。
路加福音 2 3| 眾人去造家甲，ta̍k人tò去本城。
路加福音 2 4| 約瑟ê世系屬tī大衛ê家，所以tùi加利利ê拿撒勒城上去猶太，到大衛ê城，名叫伯利恆ê，beh kap伊所聘定ê馬利亞saⁿ-kap造家甲；
路加福音 2 5| hit時馬利亞已經有身孕。
路加福音 2 6| In tī hia ê時，生產ê期到。
路加福音 2 7| 就生頭chiūⁿ kiáⁿ，用布包伊，hō͘伊睏tī槽裡；因為客館無所在thang容允in。
路加福音 2 8| Hit地方有顧羊ê tòa tī山裡，暝時守更顧in ê羊群。
路加福音 2 9| 主ê天使khiā tī in ê身邊，主ê榮光圍纍照in；顧羊ê大驚。
路加福音 2 10| 天使kā in講，莫得驚；因為我報lín大歡喜ê好消息，hō͘百姓lóng有份；
路加福音 2 11| 因為今á日tī大衛ê城已經為tio̍h lín生一個拯救ê，就是主基督。
路加福音 2 12| Lín beh看見一個嬰á用布包，睏tī槽裡ê，chit-ê就是hō͘ lín做記號。
路加福音 2 13| 忽然有chōe-chōe天兵kap hit-ê天使saⁿ-kap tī-teh，o-ló上帝，講，
路加福音 2 14| Tī極高ê位榮光歸tī上帝，	地上和平tī伊所歡喜ê人ê中間。
路加福音 2 15| Chiah-ê天使離開in上天ê時，顧羊ê saⁿ-kap講，Taⁿ咱來去伯利恆，看所成ê事，就是主所報咱知ê。
路加福音 2 16| 就緊緊去，chhē-tio̍h馬利亞kap約瑟，koh看見嬰á睏tī槽裡。
路加福音 2 17| 看了，就將天使所對in講chit-ê嬰á ê事報人知。
路加福音 2 18| 聽見ê人lóng奇怪顧羊ê所對in講ê事。
路加福音 2 19| 獨獨馬利亞將chiah-ê話記tiâu-tiâu，心內常常teh想。
路加福音 2 20| 顧羊ê tò去，為tio̍h所聽見ê，所看見ê，就是天使所對in講ê，來歸榮光o-ló上帝。
路加福音 2 21| 到第八日，kā嬰á行割禮ê期，就號伊ê名叫耶穌，就是伊bē投胎ê時天使所號ê。
路加福音 2 22| 照摩西ê律例，in清氣ê日已經滿，就抱嬰á上耶路撒冷，beh獻hō͘主，
路加福音 2 23| (照主ê律例所記載講，見若頭chiūⁿ ê ta-po͘-kiáⁿ beh稱做聖，歸tī主) ，
路加福音 2 24| 也beh獻祭，照主ê律例所講，用一對ê Ka-chui，á是兩隻鴿á-kiáⁿ。
路加福音 2 25| Tú-tn̄g tī耶路撒冷有一人，名叫西門；chit人義koh敬虔，平時欣慕hit-ê安慰以色列ê；聖神tiàm tī伊。
路加福音 2 26| 伊bat得tio̍h聖神指示，知伊iáu-bē死beh事先看見主ê基督。
路加福音 2 27| 伊hō͘聖神感動就入殿；tú-á耶穌ê父母抱嬰á入來，beh kā伊照律法ê例來行，
路加福音 2 28| hit時西門用手chih嬰á，o-ló上帝講，
路加福音 2 29| 主ah，taⁿ照祢ê話teh tháu放你ê奴僕	安然過世。
路加福音 2 30| 因為我ê目睭已經看見你ê拯救，
路加福音 2 31| 就是你所備辦tī萬百姓ê面前ê，
路加福音 2 32| 做光來照外邦，	Koh做你以色列百姓ê榮光。
路加福音 2 33| 伊ê父kap伊ê母teh奇怪所論嬰á ê話；
路加福音 2 34| 西門kā in祝福，koh對伊ê老母馬利亞講，Chit-ê嬰á受設立beh hō͘以色列中chōe-chōe人跋倒，chōe-chōe人起來，也做受辯駁ê記號；
路加福音 2 35| (koh你家己ê心也beh有劍鑿透過) ；hō͘ chōe-chōe人心內ê念頭會露出。
路加福音 2 36| Koh有A-siat ê支派，Hoat-lōe-le̍k ê cha-bó͘-kiáⁿ，A-ná，伊是做先知，(年歲已經老，tùi在室女ê時嫁hō͘丈夫七年久，
路加福音 2 37| 就守寡八十四年) ，lóng無離開殿，禁食祈禱，暝日服事。
路加福音 2 38| Tú-tú hit時伊進前，稱謝上帝，tùi見若欣慕耶路撒冷得tio̍h贖回ê人講起chit-ê嬰á ê事。
路加福音 2 39| In照主ê律法行ta̍k項tāi-chì明白，tò去加利利，到本城拿撒勒。
路加福音 2 40| 嬰á漸漸大，日日勇壯，智慧充滿；上帝ê恩典kap伊tī-teh。
路加福音 2 41| Ta̍k年pôaⁿ過節ê時伊ê父母去耶路撒冷。
路加福音 2 42| 到伊十二歲ê時，照節期ê例lóng上耶路撒冷。
路加福音 2 43| 節期已經明白，in tò去ê時，gín-ná耶穌iáu tòa tī耶路撒冷；伊ê父母m̄知。
路加福音 2 44| phah算伊tī同行ê人ê中間，行一日ê路站；chiah tī親戚kap相識ê人ê中間chhē伊。
路加福音 2 45| Chhē無tio̍h，就倒tńg去耶路撒冷chhē伊。
路加福音 2 46| 三日後chhē-tio̍h伊tī殿裡，坐tī hiah-ê先生ê中間，也teh聽，也teh問。
路加福音 2 47| 聽伊ê人lóng奇怪伊ê聰明kap伊ê應答。
路加福音 2 48| 父母看見伊就gông-ngia̍h；伊ê老母對伊講，Kiáⁿ ah，你啥事án-ni款待阮？你看，你ê父kap我傷心chhē你。
路加福音 2 49| 伊kā in講，啥事chhē我？Kiám m̄知我應該tī我ê父ê厝mah？
路加福音 2 50| In bōe曉得伊所kā in講ê話。
路加福音 2 51| 耶穌就kap in落去到拿撒勒，來承順in。伊ê老母將chiah-ê話lóng記tī心裡。
路加福音 2 52| 耶穌ê智慧kap年歲ná加添，上帝kap人ná疼伊。
路加福音 3 1| Th ê-pì-liû該撒坐位ê十五年本丟彼拉多做猶太ê總督，希律做加利利分封ê人君，伊ê兄弟腓力做Í-thó͘-lī-a kap tek-lia̍p-khó-nî地方分封ê人君，Lū-sat-liap做A-pí-lī-nî分封ê人君，
路加福音 3 2| A-ná kap Kai-a-hoat做祭司頭ê時，撒迦利亞ê Kiáⁿ約翰tī曠野裡，上帝ê話到tī伊。
路加福音 3 3| 伊就到約旦河ê四方，傳反悔ê洗禮，hō͘人得tio̍h赦罪。
路加福音 3 4| 親像先知以賽亞冊裡所記ê話，講，	有teh叫tī曠野ê，伊ê聲講，	備辦主ê路，	修直伊ê小路。
路加福音 3 5| Chiah-ê山谷lóng beh thūn-tīⁿ，	Chiah-ê大小ê山頭lóng beh hō͘伊低，	彎曲ê，beh hō͘伊直，	Khâm-khia̍t ê，beh hō͘伊平；
路加福音 3 6| 凡有肉體ê beh看見上帝ê拯救。
路加福音 3 7| Chōe-chōe人出來beh受約翰ê洗禮，伊就對in講，毒蛇ê類ah，是誰-á指示lín閃避將來ê受氣ah？
路加福音 3 8| 所以lín tio̍h結hit號合tī反悔ê果子。莫得家己phah算，有亞伯拉罕做阮ê父；因為我kā lín講，上帝會tùi chiah-ê石頭出kiaⁿ孫hō͘亞伯拉罕。
路加福音 3 9| Taⁿ斧頭已經hē tī樹頭；見若樹無結好果子ê，就chhò伊，hiat落火。
路加福音 3 10| 眾人問伊講，Án-ni，阮tio̍h怎樣做？
路加福音 3 11| 伊應講，有兩領衫ê tio̍h分hō͘無ê；有物thang食ê，也tio̍h án-ni。
路加福音 3 12| 抽餉ê也來beh受洗禮，對伊講，先生ah，阮tio̍h怎樣做？
路加福音 3 13| 伊對in講，定tio̍h ê餉以外，莫得加the̍h。
路加福音 3 14| 兵丁也問伊講，也阮tio̍h怎樣做？伊對in講，莫得勒索人，莫得歪人；tio̍h掠lín所得tio̍h ê糧做夠額。
路加福音 3 15| 百姓teh ǹg望ê時，眾人心內teh議論約翰kiám-chhái是基督，
路加福音 3 16| 約翰應眾人講，我用水kā lín行洗禮；獨獨有一個比我khah有權能ê beh來，就若tháu伊ê鞋帶我也bōe堪得；伊beh用聖神kap火kā lín洗。
路加福音 3 17| 伊ê手the̍h簸箕，beh將伊hit場一盡簸，收麥入伊ê倉；但是麥hiūⁿ就用bōe hoa ê火燒伊。
路加福音 3 18| 約翰另外用chōe-chōe項苦勸來傳福音hō͘百姓。
路加福音 3 19| 獨獨分封ê人君希律，因為伊ê兄弟ê bó͘ Hi-lô-tí ê緣故，koh因為所行lóng總ê pháiⁿ tāi，hō͘約翰責備，
路加福音 3 20| taⁿ koh加一項，就是將約翰關tī監裡。
路加福音 3 21| 眾百姓已經受洗禮，耶穌也已經受洗禮，祈禱ê時，天開，
路加福音 3 22| 聖神降臨tī伊ê頂面，形狀親像鴿á；koh tùi天有聲講，你是我疼ê Kiáⁿ，我歡喜你。
路加福音 3 23| 耶穌出頭ê時約略三十歲；伊(照人看) 是約瑟ê Kiáⁿ，約瑟是Hi-lí ê Kiáⁿ，
路加福音 3 24| Hi-lí是Má-thap ê Kiáⁿ，Má-thap是利未ê Kiáⁿ，利未是Be̍k-ki ê Kiáⁿ，Be̍k-ki是Ngá-ná ê Kiáⁿ，Ngá-ná是約瑟ê Kiáⁿ，
路加福音 3 25| 約瑟是Má-tāi-th ê-a ê kiáⁿ，Má-tāi-th ê-a是A-mô͘-sū ê kiáⁿ，A-mô͘-sū是Ná-hông ê kiáⁿ，Ná-hông是Í-sū-lí ê kiáⁿ，Í-sū-lí是Ná-kai ê kiáⁿ，
路加福音 3 26| Ná-kai是Má-ap ê Kiáⁿ，Má-ap是Má-tāi-th ê-a ê Kiáⁿ，Má-tāi-th ê-a是Se-bí ê Kiáⁿ，Se-bí是約瑟ê Kiáⁿ，約瑟是猶大ê Kiáⁿ，猶大是Iok-a-ná ê Kiáⁿ，
路加福音 3 27| Iok-a-ná是Lī-sat ê Kiáⁿ，Lī-sat是Só͘-lô-pa-pek ê Kiáⁿ，Só͘-lô-pa-pek是Sat-lia̍p-thiat ê Kiáⁿ，Sat-lia̍p-thiat是Nî-lī ê Kiáⁿ，
路加福音 3 28| Nî-lī是Be̍k-ki ê Kiáⁿ，Be̍k-ki是A-tí ê Kiáⁿ，A-tí是Ko-song ê Kiáⁿ，Ko-song是Í-mô͘-tông ê Kiáⁿ，Í-mô͘-tông是Jíⁿ ê Kiáⁿ，Jíⁿ是Iok-sè ê Kiáⁿ，
路加福音 3 29| Iok-sè是Í-lia̍t-sat ê Kiáⁿ，Í-lia̍t-sat是Iok-lēng ê Kiáⁿ，Iok-lēng是Má-thap ê Kiáⁿ，Má-thap是利未ê Kiáⁿ，
路加福音 3 30| 利未是西門ê Kiáⁿ，西門是猶大ê Kiáⁿ。猶大是約瑟ê Kiáⁿ，約瑟是Iok-lâm ê Kiáⁿ，Iok-lâm是Í-lī-a-kim ê Kiáⁿ，
路加福音 3 31| Í-lī-a-kim是Bí-lī-a ê Kiáⁿ，Bí-lī-a是Mái-lâm ê Kiáⁿ，Mái-lâm是Má-ta̍t-thaⁿ ê Kiáⁿ，Má-ta̍t-thaⁿ是Ná-taⁿ ê Kiáⁿ，Ná-tan是大衛ê Kiáⁿ，
路加福音 3 32| 大衛是Iâ-se ê Kiáⁿ，Iâ-se是O-pek ê Kiáⁿ，O-pek是Pho-sū ê Kiáⁿ，Pho-sū是Sat-bûn ê Kiáⁿ，Sat-bûn是Ná-sūn ê Kiáⁿ，
路加福音 3 33| Ná-sūn是A-bí-ná-ta̍t ê Kiáⁿ，A-bí-ná-ta̍t是A-lân ê Kiáⁿ，A-lân是Í-sū-lûn ê Kiáⁿ，Í-sū-lûn是Hoat-le̍k-sū ê Kiáⁿ，Hoat-le̍k-sū是猶大ê Kiáⁿ，
路加福音 3 34| 猶大是雅各ê Kiáⁿ，雅各是以撒ê Kiáⁿ，以撒是亞伯拉罕ê Kiáⁿ，亞伯拉罕是Thaⁿ-la̍h ê Kiáⁿ，Thaⁿ-la̍h是Ná-ho̍k ê Kiáⁿ，
路加福音 3 35| Ná-ho̍k是Sat-lo̍k ê Kiáⁿ，Sat-lo̍k是Lia̍p-kó͘ ê Kiáⁿ，Lia̍p-kó͘是Hoat-le̍k ê Kiáⁿ，Hoat-le̍k是Hi-pek ê Kiáⁿ，Hi-pek是Sat-lia̍p ê Kiáⁿ，
路加福音 3 36| Sat-lia̍p是Kai-lâm ê Kiáⁿ，Kai-lâm是A-hoat-sat ê Kiáⁿ，A-hoat-sat是Siám ê Kiáⁿ，Siám是挪亞ê Kiáⁿ，挪亞是La̍h-be̍k ê Kiáⁿ，
路加福音 3 37| La̍h-be̍k是Má-thó͘-sat-la̍h ê Kiáⁿ，Má-thó͘-sat-la̍h是Í-lo̍k ê Kiáⁿ，Í-lo̍k是Ngá-lia̍t ê Kiáⁿ，Ngá-lia̍t是Má-le̍k-lia̍t ê Kiáⁿ，Má-le̍k-lia̍t是Kai-lâm ê Kiáⁿ，Kai-lâm是Í-ná-sū ê Kiáⁿ，
路加福音 3 38| Í-ná-sū是Siat ê Kiáⁿ，Siat是亞當ê Kiáⁿ，亞當是上帝ê Kiáⁿ。
路加福音 4 1| 耶穌受聖神充滿，tùi約旦河tò來；hō͘聖神chhōa伊tī曠野裡四十日久，hō͘魔鬼試伊。
路加福音 4 2| chiah-ê日ê中間無食甚麼物，後來就iau。
路加福音 4 3| 魔鬼kā伊講，你若是上帝ê Kiáⁿ，tio̍h kah chit-ê石變做餅。
路加福音 4 4| 耶穌應伊講，有記載講，人ê活m̄-nā óa靠餅。
路加福音 4 5| 魔鬼koh chhōa伊peh上高，一目ni h久用天下萬國hō͘伊看，
路加福音 4 6| 就kā伊講，Chit-ê一切ê權，kap in ê榮光我beh hō͘你；因為chit-ê已經交hō͘我，chhut-chāi我beh hō͘甚麼人就hō͘伊；
路加福音 4 7| 所以你若拜tī我ê面前，就lóng總是你ê。
路加福音 4 8| 耶穌應伊講，有記載講，Tio̍h拜主，你ê上帝，獨獨服事伊nā-tiāⁿ。
路加福音 4 9| Koh chhōa伊到耶路撒冷，hō͘伊khiā tī殿ê尾溜，kā伊講，你若是上帝ê Kiáⁿ，tio̍h tùi chia家己tiô落去；
路加福音 4 10| 因為有記載講，	伊beh為tio̍h你命令伊ê天使保護你；
路加福音 4 11| Koh講，	In beh用手扶你，	免得你ê腳tak-tio̍h石。
路加福音 4 12| 耶穌應伊講，有講，莫得試主，你ê上帝。
路加福音 4 13| 魔鬼已經盡ta̍k項ê試，就暫時離開伊。
路加福音 4 14| 耶穌tī聖神ê權能倒tńg去加利利。伊ê名聲遍傳tī四圍ê地方。
路加福音 4 15| 伊tī in ê會堂教示，hō͘眾人o-ló伊。
路加福音 4 16| 耶穌到拿撒勒，就是伊長成ê所在；tī安歇日照伊平常ê法度日會堂，就khiā-teh beh讀。
路加福音 4 17| 有人將先知以賽亞ê冊hō͘伊；伊就掀開，chhē-tio̍h hit所在，記講，
路加福音 4 18| 主ê神臨到我，	因為伊用油抹我，hō͘我傳福音hō͘ sòng-hiong人；	伊有差我kā受掠ê人講，in會得tháu放，Kā chhiⁿ-mî ê講，in會得tio̍h koh光，	來tháu放受壓制ê人，
路加福音 4 19| 宣傳主歡喜ê年。
路加福音 4 20| 耶穌ha̍p冊，還執事，就坐teh；tī會堂ê眾人lóng注目看伊
路加福音 4 21| 伊就開嘴對in講，Chit-ê聖經ê應驗，lín今á日有聽見lah。
路加福音 4 22| 眾人lóng干證伊，奇怪伊ê嘴所出恩典ê話；就講，Chit-ê Kiám m̄是約瑟ê Kiáⁿ mah？
路加福音 4 23| 伊就對in講，Lín的確引chit-ê俗語，tùi我講，醫生ah，你tio̍h家己醫；見若阮聽見你行tī迦百農ê，也tio̍h行tī chia，就是你ê本所在。
路加福音 4 24| Koh講，我實在kā lín講，Bē有先知tī本所在hō͘人接納伊
路加福音 4 25| 但是我真實kā lín講，當以利亞ê時，天炕旱三年半，遍地大飢荒，hit時以色列中有chōe-chōe守寡人，
路加福音 4 26| 以利亞bē bat奉差去chhē in一人；只有去Se-tùn ê Sat-le̍k-tāi，chhē一個守寡人。
路加福音 4 27| Koh先知Í-lī-sa ê時，以色列中有chōe-chōe thái-ko ê；其中無一人得tio̍h清氣，只有敘利亞人Nái-bān nā-tiāⁿ。
路加福音 4 28| Tī會堂ê人聽見chiah-ê話，lóng滿心受氣；
路加福音 4 29| 就起來趕伊出城外，in ê城起tī山頂，眾人帶伊到山崁，beh kā伊chhia落去。
路加福音 4 30| 但是耶穌對in中間行過，做伊去。
路加福音 4 31| 落去到迦百農，就是加利利一個城；tī安歇日教示人。
路加福音 4 32| 人奇怪伊ê教示，因為伊ê話有權。
路加福音 4 33| 會堂內有一個患tio̍h鬼ê人，大聲叫講，
路加福音 4 34| Hàiⁿ，拿撒勒ê耶穌，阮kap你甚麼干涉，你來beh滅阮mah？我知你是誰，就是上帝ê聖ê。
路加福音 4 35| 耶穌責備伊講，你tio̍h靜靜，tùi伊出去。鬼就chhia-tó Hit人tī眾人ê中間，chiah出去，lóng無傷tio̍h伊
路加福音 4 36| 眾人gông-ngia̍h saⁿ-kap議論講，這是甚麼話ah？因為伊用權柄kap能力命令chiah-ê邪神，in就出去。
路加福音 4 37| 伊ê名聲就遍傳tī四圍ê地方。
路加福音 4 38| 耶穌tùi會堂起來，入西門ê家。西門ê丈母患tio̍h重ê熱病；人替伊求耶穌。
路加福音 4 39| 耶穌khiā-óa，àⁿ落責備伊ê熱病，熱就退；婦人人隨時起來，伺候in。
路加福音 4 40| 日落ê時，見若有病ê，不論患tio̍h甚麼病，人lóng tòa in來就近耶穌。耶穌hōaⁿ手tī in ta̍k人ê身上，來醫好in。
路加福音 4 41| Koh有鬼tùi chōe-chōe人出去，叫講，你就是上帝ê Kiáⁿ。耶穌因為鬼bat伊是基督，就責備in，m̄准in講。
路加福音 4 42| 天光ê時耶穌去tī曠野ê所在；kui陣人chhē伊，就近伊，ài留伊，hō͘伊莫得離開in去。
路加福音 4 43| 但是伊對in講，我也tio̍h tī別個城傳上帝國ê福音，因為我奉差就是為tio̍h這。
路加福音 4 44| 伊就tī加利利chiah-ê會堂來宣傳。
路加福音 5 1| 當眾人oe-khoeh伊，teh聽上帝ê道理ê時，耶穌khiā tī Kek-nî-sat-le̍k湖邊，
路加福音 5 2| 看見兩隻船tī湖邊，討魚人離開船teh洗網。
路加福音 5 3| 其中一隻是西門ê，耶穌上去，請伊將船放khah開。就坐tī船裡教示眾人。
路加福音 5 4| 講soah就對西門講，放到深ê所在，拋網討魚。
路加福音 5 5| 西門應講，先生，阮thong暝tio̍h磨，討lóng無；總是因為你ê話，我就beh拋網。
路加福音 5 6| In拋落去，就圍tio̍h魚真chōe，網到beh裂；
路加福音 5 7| 就ia̍t別隻船ê同伴來tàu saⁿ-kāng；in就來，拾魚滿兩隻船到beh沉落去。
路加福音 5 8| 西門彼得看見án-ni，就仆tī耶穌ê腳下講，主ah，離開我，我是有罪ê人。
路加福音 5 9| 因為西門kap同tī-teh ê人，為tio̍h in一下拋落去所掠tio̍h ê魚，無m̄ gông-ngia̍h；
路加福音 5 10| 西門ê同伴，Se-pí-thài ê Kiáⁿ雅各、約翰，也是án-ni。耶穌tùi西門講，莫得驚，tùi chit-tia̍p了後你beh得tio̍h人。
路加福音 5 11| In已經拖船óa岸，就放sak一切來tè伊
路加福音 5 12| 耶穌tī一個城，tú-tn̄g有一人遍身thái-ko，看見伊就面仆tī地裡，求講，主ah，你若肯，就會hō͘我清氣。
路加福音 5 13| 伊伸手摸伊講，我肯，你thang清氣。Thái-ko即時除去。
路加福音 5 14| 耶穌吩咐伊莫得kā人講；獨獨tio̍h去，將本身hō͘祭司驗，也為tio̍h你得tio̍h清氣獻摩西所吩咐ê，來做證據tī人。
路加福音 5 15| 總是伊ê名聲益發報揚；kui大陣ê人聚集beh聽，也beh得tio̍h醫好in ê病。
路加福音 5 16| 但是耶穌退去，tiàm tī曠野祈禱。
路加福音 5 17| 有一日耶穌teh教示人；有法利賽人kap教律法ê先生tī hia teh坐，in是tùi加利利ta̍k鄉社kap猶太kap耶路撒冷來ê；主ê權能kap耶穌tī-teh，hō͘伊醫好人。
路加福音 5 18| Tú-tn̄g有人將舖á扛piàn-sūi ê來，ài beh扛入去hē tī伊ê面前。
路加福音 5 19| 因為人chōe，chhē無縫thang扛入去；就上厝頂，tùi厝蓋中將人連舖á縋（lūi）落去，hē tī中央，tī耶穌ê面前。
路加福音 5 20| 耶穌看見in ê信就講，某人ah，你ê罪赦lah。
路加福音 5 21| 經學士kap法利賽人就議論講，Chit-ê講僭權lām-sám ê話ê是是誰 ah？上帝以外，是誰能赦罪ah？
路加福音 5 22| 耶穌知in ê議論，就應講，Lín心內teh議論甚麼ah？
路加福音 5 23| 講，你ê罪赦á是講，你起來行，tá-lo̍h一項khah快？
路加福音 5 24| 總是beh hō͘ lín知人子tī地裡有權thang赦免罪，(就ka7pian3-sūi ê講) ，我kā你講，起來，giâ你ê舖á tò去你ê厝。
路加福音 5 25| Hit人tī眾人ê面前即時起來，giâ伊所睏ê，tò去伊ê厝，歸榮光上帝。
路加福音 5 26| 眾人lóng gông-ngia̍h，也歸榮光上帝；koh滿心驚惶講，咱今á日看見意外ê事。
路加福音 5 27| Chiah-ê tāi-chì了後，耶穌出去，看見一個抽餉ê，名叫利未，坐tī餉關；就kā伊講，Tè我。
路加福音 5 28| 伊就放sak一切，起來tè伊
路加福音 5 29| 利未為tio̍h伊辦大筵席tī in tau；有抽餉ê以及別人chōe-chōe kap in同坐桌。
路加福音 5 30| 法利賽人kap in ê經學士tùi伊ê學生nga̍uh-nga̍uh念，講，Lín啥事kap抽餉ê以及pháiⁿ人lim食ah？
路加福音 5 31| 耶穌應講，勇壯ê人無欠用醫生，但是破病ê人就tio̍h；
路加福音 5 32| 我來m̄是beh招義人，是beh招pháiⁿ人來反悔。
路加福音 5 33| In對伊講，約翰ê學生ta̍uh-ta̍uh禁食祈禱；法利賽ê學生也是án-ni；但是你ê學生也lim也食。
路加福音 5 34| 耶穌對in講，新kiáⁿ婿kap賀娶ê人saⁿ-kap tī-teh，kiám會hō͘賀娶ê人禁食mah？
路加福音 5 35| 但是日子beh到，新kiáⁿ婿對in中間無--去；tī hiah-ê日in就beh禁食。
路加福音 5 36| Koh用譬喻對in講，無人拆新衫來補舊衫；若án-ni，就拆破新衫，koh所補hit塊新ê無合tī舊ê。
路加福音 5 37| 也無人用新酒tóe tī舊皮囊；若án-ni，就新酒beh爆裂皮囊，酒漏，lông也phah pháiⁿ。
路加福音 5 38| 獨獨新酒tio̍h入tī新ê皮囊。
路加福音 5 39| Koh無人lim舊酒也ài hit-ê新ê；因為講，舊ê是好。
路加福音 6 1| 有一個安歇日耶穌tùi麥園經過，伊ê學生摘麥穗，用手揉伊來食。
路加福音 6 2| 有法利賽幾nā人講，安歇日所m̄應該行ê，lín啥事行伊？
路加福音 6 3| 耶穌應講，大衛kap跟tè ê人Iau ê時所行ê，lín bē讀tio̍h mah？
路加福音 6 4| 伊入上帝ê厝，the̍h排列ê餅來食，koh hō͘伊跟tè ê人；chit號餅，若m̄是祭司，就lóng m̄應該食。
路加福音 6 5| Koh kā in講，人子也是安歇日ê主。
路加福音 6 6| Koh一個安歇日，耶穌入會堂教示；tī hia有一人伊ê chiàⁿ手枯焦。
路加福音 6 7| 經學士kap法利賽人當看伊tī安歇日beh醫病á無；意思是ài chhē縫thang告伊。
路加福音 6 8| 耶穌知in ê意思，就kā hit-ê手枯焦ê人講，起來，khiā tī中央；伊就起來khiā。
路加福音 6 9| 耶穌就對in講，我問lín，tī安歇日行好事行pháiⁿ事，救性命害性命，tá-lo̍h一項khah合宜ah？
路加福音 6 10| 就四界看眾人，kā hit人講，伸你ê手。伊伸出去；手就好好。
路加福音 6 11| Hiah-ê人滿心受氣；saⁿ-kap議論tio̍h怎樣來辦耶穌。
路加福音 6 12| 當hit時耶穌出去山裡祈禱，thong暝祈求上帝。
路加福音 6 13| 到天光就叫伊ê學生來；對in中間揀十二人，稱in做使徒；
路加福音 6 14| 有西門，耶穌koh號伊ê名做彼得，kap伊ê兄弟安得烈，koh有雅各kap約翰，腓力kap巴多羅買；
路加福音 6 15| 馬太kap多馬，亞勒腓ê Kiáⁿ雅各kap稱做西羅底ê西門，
路加福音 6 16| 雅各ê Kiáⁿ猶大，kap賣先生ê加略人猶大。
路加福音 6 17| 耶穌kap in落來khiā tī平ê所在，有伊chōe-chōe ê學生kap Kui大陣ê百姓，tùi猶太全地kap耶路撒冷以及Chhui-lo5Se-tùn沿海墘ê地來beh聽伊，也beh得tio̍h醫好in ê病；
路加福音 6 18| koh有hō͘邪神所刁難ê也得tio̍h醫好。
路加福音 6 19| 眾人lóng ài摸伊，因為有權能對伊出，來醫好in大家。
路加福音 6 20| 耶穌kia̍h目看伊ê學生，講，Lín sòng-hiong ê人有福氣ah，因為上帝ê國是lín ê。
路加福音 6 21| Lín現在teh iau ê人有福氣ah；因為lín beh得tio̍h飽。Lín現在啼哭ê人有福氣ah，因為lín teh-beh笑。
路加福音 6 22| 人為tio̍h人子來怨恨lín，拒絕lín，lóe罵lín，掠lín ê名做pháiⁿ來棄sak伊，lín就有福氣ah。
路加福音 6 23| 當hit日lín tio̍h歡喜tiô跳；因為tī天裡lín ê報賞是大，是in ê祖款待先知也是án-ni。
路加福音 6 24| 但是lín好額人有災禍ah！因為lín已經受tio̍h lín ê安慰。
路加福音 6 25| Lín現在飽ê人有災禍ah！因為lín teh-beh iau。Lín現在笑ê人有災禍ah！因為lín beh哀傷啼哭。
路加福音 6 26| Lín Hō͘眾人o-ló ê有災禍ah！因為in ê祖款待假ê先知也是án-ni。
路加福音 6 27| 但是我kā lín teh聽ê人講，對敵lín ê tio̍h疼in；怨恨lín ê，tio̍h好款待in；
路加福音 6 28| lóe罵lín ê，tio̍h kā in祝福；凌辱lín ê，tio̍h替in祈禱。
路加福音 6 29| 人siàn你chit-pêng ê嘴phóe，就tio̍h oa̍t hit-pêng ǹg伊人the̍h lín ê外衫，連內衫也莫得擋伊
路加福音 6 30| 凡若求你ê tio̍h hō͘伊；the̍h你ê物ê，莫得koh kā伊討。
路加福音 6 31| Lín ài人怎樣款待lín，也tio̍h án-ni款待人。
路加福音 6 32| Lín若疼hiah-ê疼lín ê，有甚麼恩惠？因為pháiⁿ人也是疼hiah-ê疼in ê人。
路加福音 6 33| Lín若好款待hiah-ê好款待lín ê，有甚麼恩惠？因為pháiⁿ人也是án-ni行。
路加福音 6 34| Lín若借hiah-ê有thàngng望伊還ê，有甚麼恩惠？因為pháiⁿ人也借pháiⁿ人，ài in照數額來還。
路加福音 6 35| 但是lín tio̍h疼lín ê對敵好款待in；借人也無絕望；lín ê報賞就大，koh lín beh做至koânê ê Kiáⁿ兒；因為伊好款待蒙恩kap pháiⁿ ê人。
路加福音 6 36| 所以lín tio̍h有憐憫，親像lín ê父ê憐憫一樣。
路加福音 6 37| 莫得批評人，就無tú-tio̍h批評；莫得責罪人，就無tú-tio̍h責罪；lín放人soah，就beh放lín soah；
路加福音 6 38| hō͘人，就beh hō͘ lín；beh用足額ê斗，ji̍h，搖，hō͘伊cha̍t到pôaⁿ出來，拚tī lín ê衫á-phè。因為lín用甚麼量來量，也beh án-ni倒量hō͘ lín。
路加福音 6 39| Koh用譬喻kā in講，Chhiⁿ-mî ê能kā chhiⁿ-mî ê chhōa路mah？兩ê Kiám bōe lóng跋落陷坑mah？
路加福音 6 40| 學生bōe會pôaⁿ過先生；總是見若成做齊備ê beh親像伊ê先生。
路加福音 6 41| Koh你怎樣看見兄弟目睭內ê草á幼，也無想你目睭內ê楹á柴ah？
路加福音 6 42| á是beh thài會kā你ê兄弟講，兄弟ah，你目睭內ê草á幼hō͘我kā你the̍h去，也本身無看見你目睭內ê楹á柴ah？假好ê人ah，事先the̍h去你目睭內ê楹á柴，chiah會明明看見thang the̍h去兄弟目睭內ê草á幼。
路加福音 6 43| 因為無有好樹結pháiⁿ果子；也無有pháiⁿ樹結好果子。
路加福音 6 44| 因為ta̍k叢樹對伊家己ê果子來bat伊；刺phè內無人挽無花果，草刺內無人摘葡萄。
路加福音 6 45| 好人對伊ê心所積聚ê好來發出好；pháiⁿ人對伊所積聚ê pháiⁿ來發出pháiⁿ；因為tùi心所充滿ê，嘴就講出。
路加福音 6 46| Lín啥事稱呼我，主ah，主ah，也無行我所講ê ah？
路加福音 6 47| 見若就近我，聽我chiah-ê話來行伊ê人，我beh報lín知hit-ê人親像甚麼。
路加福音 6 48| 伊是親像人起厝，掘hō͘伊深，hē地基tī石磐頂；大水一下到，溪流沖tio̍h厝，bōe會搖動伊，因為伊起得好。
路加福音 6 49| 但是聽了無行ê人，是親像人起厝tī土頂，無hē地基；溪流沖tio̍h伊，就倒；hit間厝ê倒壞是傷重。
路加福音 7 1| 耶穌講hō͘百姓聽ê話lóng明白，就入迦百農。
路加福音 7 2| 有一個百總所對重奴僕患tio̍h病，teh-beh死。
路加福音 7 3| 百總聽見耶穌ê事，就差猶太ê長老幾nā人，求伊來救伊ê奴僕。
路加福音 7 4| In就近耶穌切切求伊講，Chit人會堪得你kā伊行chit-ê tāi-chì；
路加福音 7 5| 因為伊疼咱ê百姓，koh本身替咱起會堂。
路加福音 7 6| 耶穌kap in去。離厝無jōa遠，百總差幾nā ê朋友就近伊，kā伊講，主ah，m̄-thang勞煩；你到我ê厝我當bōe起；
路加福音 7 7| 我也掠做家己bōe堪得就近你；你若講一句話，我ê奴僕就會好。
路加福音 7 8| 因為我也是hō͘人管ê人，也有兵hō͘我管；kā chit-ê講，去，伊就去；kā hit-ê講，來，伊就來；kā我ê奴僕講，行án-ni，伊就行án-ni。
路加福音 7 9| 耶穌聽見chiah-ê話就奇怪伊，oa̍t-tńg身kā tè伊ê眾人講，我kā lín講，親像chit號ê信，連以色列中我iáu-bē bat tú-tio̍h。
路加福音 7 10| 所差ê人tò去到厝，看見奴僕已經好好。
路加福音 7 11| Koh無jōa久，耶穌去一個城名叫Ná-in；伊ê學生kap Kui陣人kap伊同行。
路加福音 7 12| Beh近城門，tú-tn̄g有人扛一個死人出來，伊ê老母孤孤生chit-ê Kiáⁿ，koh是守寡。城內有chōe-chōe人teh送伊
路加福音 7 13| 主看見就憐憫伊，kā伊講，莫得哮。
路加福音 7 14| 就óa去，摸hit-ê Khòa身屍ê架，扛ê人停腳；伊就講，少年人ah，我kā你講，起來。
路加福音 7 15| 死ê人就起來坐，續講話。
路加福音 7 16| 耶穌就將伊hō͘伊ê老母。眾人lóng驚惶，歸榮光上帝講，大先知有興起tī咱中間；koh講，上帝有看顧伊ê百姓。
路加福音 7 17| Tùi án-ni耶穌chit-ê名聲遍傳tī猶太kap周圍ê地方。
路加福音 7 18| 約翰ê學生將chiah-ê事lóng總報in ê先生知。
路加福音 7 19| 伊就叫伊ê學生兩人來，差in就近主講，所beh來ê是你mah？á是阮tio̍h ǹg望別人ah？
路加福音 7 20| Hit兩人已經到，就講，行洗禮約翰差阮就近你，講，Beh來ê是你mah？á是阮tio̍h ǹg望別人ah？
路加福音 7 21| Hit時耶穌醫好chōe-chōe破病ê，痛疼ê，患tio̍h鬼ê，koh hō͘ chōe-chōe chhiⁿ-mî ê得tio̍h看見。
路加福音 7 22| 就應講，Lín tio̍h去，將lín所看見所聽見ê報約翰知；就是chhiⁿ-mî ê看見，跛腳ê行，thái-ko ê清氣，臭耳人ê聽見，死ê人koh活，sòng-hiong人得tio̍h聽福音；
路加福音 7 23| 見若無tī我來tio̍h-tak ê，有福氣。
路加福音 7 24| 約翰所差ê人去了，耶穌chiah提起約翰，tùi眾人講，Lín前出去曠野，beh看甚麼？是蘆竹hō͘風吹振動mah？
路加福音 7 25| Lín出去beh看甚麼？是人穿幼軟ê衣裳mah？你看，穿衫hâng-ngó͘享受宴樂ê是tī王宮。
路加福音 7 26| Án-ni，lín出去beh看甚麼？先知人mah？是lah，我kā lín講，也是khah贏過先知ê。
路加福音 7 27| Chit人就是經裡所指ê，講，	你看，我差我ê使者tī你ê面前，	Ibeh tī你ê頭前備辦你ê路。
路加福音 7 28| 我kā lín講，婦人人所生bē有khah大約翰ê；總是tī上帝國ê微細ê iáu khah大伊
路加福音 7 29| 眾百姓kap抽餉ê人，已經受約翰ê洗禮，一下聽見這，就稱呼上帝做義。
路加福音 7 30| 若是法利賽人kap教律法ê先生無受伊ê洗禮，家己phah無上帝ê旨意。
路加福音 7 31| 主講，Chit世代ê人，我beh用甚麼來比並in？in是親像甚麼ah？
路加福音 7 32| 是親像gín-ná坐tī街市裡，saⁿ叫講，阮對lín pûn笛á，lín無跳舞；阮bat悲哀，lín無啼哭。
路加福音 7 33| 因為行洗禮ê約翰來，無食餅無lim酒，lín就講，伊患tio̍h鬼。
路加福音 7 34| 人子來也食也lim，lín就講，伊是貪食好酒ê人，抽餉ê Kap pháiⁿ人ê朋友。
路加福音 7 35| 若是智慧對伊ê眾kiáⁿ顯明伊是tio̍h。
路加福音 7 36| 有一個法利賽人請耶穌saⁿ-kap食，伊就入法利賽人ê厝坐桌。
路加福音 7 37| Tú-tn̄g城內有一個pháiⁿ婦人人，知伊坐桌tī法利賽人ê厝，就tòa tóe香油ê玉罐來；
路加福音 7 38| khiā tī耶穌ê後面，óa伊ê腳teh啼哭；有目屎滴tâm伊ê腳，就用伊ê頭毛拭伊；koh chia̍p-chia̍p chim伊ê腳，用香油抹伊
路加福音 7 39| 請耶穌ê法利賽人看見án-ni，心內想講，Chit人若是先知，的確會知摸伊ê人是是誰，koh是甚麼號ê婦人人，就是pháiⁿ人。
路加福音 7 40| 耶穌應伊講，西門，我有話beh kā你講。西門講，先生，請你講。
路加福音 7 41| 伊就講，某個債主有兩人欠伊ê債，一個欠伊五百ê銀á，一個欠伊五十。
路加福音 7 42| In既然無thang還，債主就赦免in兩人。Án-ni，就tá-lo̍h一個khah疼債主ah？
路加福音 7 43| 西門應講，我phah算是hit-ê hō͘伊赦免khah chōe ê。耶穌kā伊講，你所斷ê是tio̍h。
路加福音 7 44| 就oa̍t頭ǹg婦人人，kā西門講，你看見chit-ê婦人人無？我入你ê厝，你無用水hō͘我洗腳；但是伊用目屎滴tâm我ê腳，用頭毛拭伊
路加福音 7 45| 你無kā我chim；獨獨伊tùi我入來ê時chim我ê腳無soah。
路加福音 7 46| 你無用油抹我ê頭殼；但是伊用香油抹我ê腳。
路加福音 7 47| 所以我kā你講，伊chōe-chōe ê罪kòa已經赦免，因為伊ê疼是chōe；但是得tio̍h赦免少ê，伊ê疼伊ā是少。
路加福音 7 48| 就kā婦人人講，你ê罪赦lah。
路加福音 7 49| 同桌ê人心內講，Chit-ê teh赦罪ê是甚麼人？
路加福音 7 50| 耶穌tùi婦人人講，你ê信有救你；做你安心tò去。
路加福音 8 1| 過無幾日，耶穌四界行ta̍k ê城ta̍k ê鄉社，宣傳來報揚上帝國ê福音；十二個學生也kap伊去；
路加福音 8 2| 也有幾nā ê婦人人，有ê bat患tio̍h鬼，有ê有破病，taⁿ已經得tio̍h醫好；其中有Boa̍t-tāi-lia̍p ê馬利亞，bat有七個鬼對伊出去；
路加福音 8 3| koh有希律ê管家Khó͘-sat ê bó͘ Iok-a-ná；koh有So͘-sat-ná；以外iáu有chōe-chōe婦人人，lóng用in所有ê來服事in。
路加福音 8 4| 有chōe-chōe人聚集，koh有人tùi ta̍k ê城來就近伊；
路加福音 8 5| hit時耶穌設譬喻kā in講，有掖種ê出去掖種。Teh也ê時，有ê Ka-la̍uh tī路邊，hō͘人所踏，天中ê飛鳥一盡食伊
路加福音 8 6| 有ê ka-la̍uh tī石磐頂，發起來就乾去，因為無潤澤。
路加福音 8 7| 有ê ka-la̍uh tī刺á中，刺á平平發起來，遮蔽伊
路加福音 8 8| 有ê ka-la̍uh tī好ê土地，發起來結實到一百倍。Chiah-ê話講了，就叫講，有耳孔thang聽ê，tio̍h聽。
路加福音 8 9| 伊ê學生問伊chit-ê譬喻怎樣。
路加福音 8 10| 耶穌講，上帝國ê奧妙hō͘ lín知；但是tùi別人就用譬喻，beh hō͘ in看，看bōe見，聽也bōe曉悟。
路加福音 8 11| Chit-ê譬喻就是án-ni:種子就是上帝ê道理。
路加福音 8 12| Tī路邊ê，就是人聽見道理；魔鬼就來，對in ê心內將道理搶去，免得in信來得tio̍h救。
路加福音 8 13| Tī石磐頂ê，就是人聽了歡喜承受道理；但是in無根，是暫時信nā-tiāⁿ，tú-tio̍h試煉ê時就pōe-biū。
路加福音 8 14| 落tī刺á內ê，chiah-ê就是人聽了就去，hō͘在生ê掛慮、貨財、宴樂所遮蔽，就結m̄成粒。
路加福音 8 15| Tī好土地ê，chiah-ê就是人用好koh善良ê心聽道理來執守伊，koh吞忍來結實。
路加福音 8 16| 無人點燈用器具來蓋伊，á是hē tī眠床下，就是hē tī燈台頂，hō͘入來ê人看見hit-ê光。
路加福音 8 17| 因為無有隱密，也將來無露現ê；無有祕密，將來無hō͘人知koh露現ê。
路加福音 8 18| 所以lín tio̍h謹慎怎樣來聽；因為見若有ê，beh hō͘伊；無ê，連伊家己掠做有ê，也beh kā伊搶去。
路加福音 8 19| 耶穌ê老母kap兄弟來就近伊；因為人chōe，bōe得近óa。
路加福音 8 20| 有人kā伊講，你ê老母kap你ê兄弟khiā tī外面，ài beh看你。
路加福音 8 21| 伊應講，我ê老母kap我ê兄弟就是chiah-ê聽上帝ê道理來行ê人。
路加福音 8 22| 有一日耶穌kap伊ê學生上船，kā in講，咱來去湖ê hit-pêng岸。就開船。
路加福音 8 23| 行ê時耶穌睏去。有報頭風phah落來湖裡，船內ê水差不多滿，盡在危險。
路加福音 8 24| 學生近óa，叫伊醒，講，先生ah，先生ah，beh無命lah。伊就醒，責備風kap海湧，風湧就soah，也平定。
路加福音 8 25| 伊就kā學生講，Lín ê信tī tá-lo̍h？In就驚惶奇怪，saⁿ-kap講，這是甚麼人，命令風kap水，in也順伊？
路加福音 8 26| 船到Keh-lah-sim人ê地方，就是加利利ê對面。
路加福音 8 27| 耶穌離開船，上岸；有一人tùi城裡出來tú-tio̍h伊，是患tio̍h鬼ê，久久無穿衫無tiàm厝內，獨獨tiàm tī墳墓中。
路加福音 8 28| 看見耶穌就喉叫，仆tī伊ê面前，大聲講，至koân上帝ê Kiáⁿ耶穌，我kap你有甚麼干涉？求你莫得苦楚我。
路加福音 8 29| 因為耶穌有命令邪神tùi hit-ê人出來。因為邪神常常掠伊；人用鐵鏈鏈伊，用腳銬銬伊，來顧守伊；伊就chhoah斷所縛伊ê器具，伊hō͘鬼趕到曠野。
路加福音 8 30| 耶穌問伊講，你叫甚麼名？伊講，營；因為有chōe-chōe鬼入伊
路加福音 8 31| 鬼求耶穌莫得吩咐in入深淵。
路加福音 8 32| Tī hia有kui陣豬，tī山裡teh討食。鬼求伊准in入hiah-ê豬。就准in。
路加福音 8 33| 鬼就tùi hit人出去，入hiah-ê豬；kui陣豬就走落山坪，chông落湖，格死。
路加福音 8 34| 顧豬ê看見chit-ê tāi-chì就走去，報城內kap鄉社ê人知。
路加福音 8 35| In就出來，ài看chit-ê tāi-chì；就近耶穌，tú-tio̍h鬼所對伊出來hit人，穿衫，hāi-chāi，坐tī耶穌腳下；in就驚。
路加福音 8 36| 看見ê人將患tio̍h鬼ê人怎樣得tio̍h救報in知。
路加福音 8 37| Keh-lah-sim四方ê人lóng求耶穌離開in；因為in大驚ê緣故；伊就上船倒tńg去。
路加福音 8 38| 鬼所對伊出去ê人求beh kap伊去。但是耶穌差伊去講，
路加福音 8 39| tò去lín tau，將上帝為tio̍h你行hiah大ê事排列hō͘人知。伊就去，遍城宣傳耶穌為tio̍h伊所行hiah大ê事。
路加福音 8 40| 耶穌倒tńg來ê時眾人接納伊；因為in lóng teh thèng候伊
路加福音 8 41| 有一人，名Gâi-ló͘，就是趕會堂ê，來仆tī耶穌ê腳下，求伊到伊ê家；
路加福音 8 42| 因為伊有孤生ê cha-bó͘-kiáⁿ約略十二歲，teh-beh死。耶穌去ê時，眾人oe-khoeh伊
路加福音 8 43| 有一個婦人人，血漏十二年，因為請醫生家伙破到了，無一人能醫好伊，
路加福音 8 44| 來到耶穌ê ka-chiah後，摸伊衫á裾ê鬚；血漏即時止。
路加福音 8 45| 耶穌講，摸我ê是是誰？大家講無；彼得kap同行ê人講，先生，眾人逼óa，khoeh-tio̍h你。
路加福音 8 46| 耶穌講，有人摸我，因為我知有權能tùi我出。
路加福音 8 47| 婦人人看伊khng3boe7密，ngia̍uh-ngia̍uh-chhoah來仆tī伊腳下；當眾人ê面前講明摸伊ê緣故，kap伊怎樣liâm-piⁿ好。
路加福音 8 48| 耶穌kā伊講，婦人人ah，你ê信有救你，做你安心tò去。
路加福音 8 49| 伊iáu teh講ê時，有人tùi趕會堂ê ê家來講，你ê cha-bó͘-kiáⁿ已經死，免勞動先生。
路加福音 8 50| 耶穌聽見就應伊講，M̄免驚，只有tio̍h信，伊就得tio̍h救。
路加福音 8 51| 已經到伊ê家，tī彼得，約翰，雅各，kap cha-bó͘ gín-ná ê父母以外，m̄准別人kap伊入去。
路加福音 8 52| 眾人teh啼哭，為tio̍h伊來搥胸；耶穌講，莫得啼哭，因為伊m̄是死，是teh睏nā-tiāⁿ。
路加福音 8 53| In就恥笑伊，因為知伊已經死lah。
路加福音 8 54| 耶穌牽cha-bó͘ gín-ná ê手叫講，Cha-bó͘ gín-ná，起來。
路加福音 8 55| 伊ê神復到，即時起來；耶穌吩咐hō͘伊食。
路加福音 8 56| 伊ê父母gông-ngia̍h；耶穌命令in莫得將所行ê kā人講。
路加福音 9 1| 耶穌叫十二個學生lóng來，hō͘ in有能力權柄，能制壓lóng總ê鬼，醫好病症。
路加福音 9 2| 就差in去傳上帝ê國，醫好破病人。
路加福音 9 3| Koh對in講，莫得帶路費，莫得柺á，莫得tah-liân，莫得乾糧，莫得銀，也莫得兩領衫。
路加福音 9 4| 見所入ê厝，tio̍h tòa tī hia，也tio̍h tùi hia起身。
路加福音 9 5| 凡若m̄接納lín ê，出in ê城ê時，tio̍h拌去lín腳裡ê土粉，來干證in。
路加福音 9 6| 學生就出去，遍行hiah-ê鄉社傳福音，ta̍k所在醫病。
路加福音 9 7| 分封ê人君希律聽見一切ê事，就不止躊躇，因為有人講，約翰tùi死人中koh活；
路加福音 9 8| 有ê講，以利亞出現；也有ê講，古早ê先知一人koh活。
路加福音 9 9| 但是希律講，約翰我已經kā伊thâi頭；taⁿ我聽見伊chit號事，這是甚麼人？就chhē機會ài看見伊
路加福音 9 10| 使徒tò來，將in所行ê排列hō͘耶穌聽。耶穌就chhōa in退開到一個城，名Pek-sài-tāi。
路加福音 9 11| 但是眾人知就tè伊；伊接納in，對in講論上帝ê國；凡若欠用醫病，就kā伊醫。
路加福音 9 12| 日beh落，十二個學生來kā伊講，請四散眾人，hō͘ in去四圍ê鄉社kap山場投歇，設法食；因為咱chia是曠野ê所在。
路加福音 9 13| 耶穌對in講，Lín Hō͘ in食。In講，阮若無去替chiah-ê眾人買食，就不過有五個餅，兩尾魚nā-tiāⁿ。
路加福音 9 14| 因為hiah-ê人約略有五千。耶穌tùi學生講，Hō͘眾人坐kui列，每列五十人。
路加福音 9 15| 學生照án-ni行，hō͘眾人lóng坐。
路加福音 9 16| 耶穌the̍h五個餅兩尾魚，ǹg天祝謝來peh伊，hō͘學生排tī眾人ê面前。
路加福音 9 17| Lóng食到飽；拾所chhun ê屑á十二筐。
路加福音 9 18| 耶穌家己teh祈禱，學生kap伊tī hia；伊就問in講，眾人講我是是誰？
路加福音 9 19| 應講，是行洗禮ê約翰；也有人講，是以利亞；koh有人講，是古早ê先知一人koh活。
路加福音 9 20| 伊kā in講，若是lín講我是是誰？彼得應講，是上帝ê基督。
路加福音 9 21| 伊就禁戒in莫得將這kā人講；
路加福音 9 22| 續講，人子的確tio̍h受有chōe-chōe艱苦，hō͘ chiah-ê長老、祭司頭、經學士所棄sak，koh受害死，第三日koh活。
路加福音 9 23| Koh對眾人講，若有人ài tè我，就tio̍h看無家己，日日giâ伊ê十字架來tè我。
路加福音 9 24| 因為見若ài救伊ê性命ê beh失落伊；總是見若為tio̍h我來失落伊ê性命ê teh-beh救伊。
路加福音 9 25| 因為人若得tio̍h全世界來失落家己，損壞家己，有甚麼利益ah？
路加福音 9 26| 見若掠我kap我ê話做見笑ê，人子用家己kap父kap聖天使ê榮光來ê時，也beh掠hit人做見笑。
路加福音 9 27| 我真實kā lín講，Khiā tī chia ê，有人iáu-bē死，beh看見上帝ê國。
路加福音 9 28| 講chiah-ê話了後差不多八日，耶穌帶彼得、約翰、雅各saⁿ-kap上山祈禱。
路加福音 9 29| 祈禱ê時伊ê面貌有koh-iūⁿ，伊ê衫白，koh光nà-nà。
路加福音 9 30| 忽然有兩人kap伊講話，就是摩西、以利亞。
路加福音 9 31| In tī榮光出現，談論伊ê過世，就是伊tī耶路撒冷所beh歷過ê。
路加福音 9 32| 彼得kap同tī-teh ê人厭倦眠去；到in精神，就看見耶穌ê榮光，以及kap伊khiā-teh hit兩人。
路加福音 9 33| 當hit兩人離別伊ê時，彼得tùi耶穌講，先生，咱tī chia真好；阮來搭三間寮á，一間hō͘你，一間hō͘摩西，一間hō͘以利亞；是m̄知伊所講ê。
路加福音 9 34| 講chiah-ê話ê時，有雲罩in；in入tī雲內就驚。
路加福音 9 35| 有聲tùi雲裡出，講，chit-ê是我ê Kiáⁿ，我所揀ê；lín tio̍h聽伊
路加福音 9 36| Hit-ê聲已經出，就看見耶穌家己tī-teh。學生靜靜；hit時無將所看見ê Kā人講。
路加福音 9 37| 隔日in落山ê時，有kui陣人來接伊
路加福音 9 38| 從中有一人大聲叫講，先生ah，求你看我ê Kiáⁿ，伊是我孤生ê。
路加福音 9 39| 有神掠伊，就liâm-piⁿ喉叫，hō͘伊thiu-chhoah到流nōa，koh重重傷伊；離開伊實在oh。
路加福音 9 40| 我bat求你ê學生趕伊，也in bōe能。
路加福音 9 41| 耶穌應講，Hàiⁿ ah，m̄信koh悖逆ê世代ah，我kap lín tòa，吞忍lín，beh到jōa久ah？Tio̍h chhōa你ê Kiáⁿ來chia。
路加福音 9 42| 來ê時鬼siakhou7伊倒，hō͘伊大thiu-chhoah。耶穌就責備邪神，醫好hit-ê gín-ná，交hō͘伊ê老父。
路加福音 9 43| 眾人lóng gông-ngia̍h上帝ê大威嚴。	眾人奇怪伊所做lóng總ê事，hit時耶穌tùi伊ê學生講，
路加福音 9 44| Chiah-ê話lín tio̍h聽去落耳；因為人子beh tú-tio̍h解送tī人ê手。
路加福音 9 45| 學生bōe曉悟chit-ê話，是對in隱密，hō͘ in bōe明白；in也m̄敢用chit-ê話問伊。
路加福音 9 46| 學生中生起辯論，看是誰 beh做大。
路加福音 9 47| 但是耶穌看出in心內所辯論，就牽一個gín-ná hō͘伊khiā tī身邊，
路加福音 9 48| chiah kā in講，見若為tio̍h我ê名接納chit-ê gín-ná ê就是接納我；見若接納我ê是接納差我ê；因為lín眾人ê中間第一微細ê，伊是做大ê。
路加福音 9 49| 約翰應講，先生，阮bat看見一人用你ê名趕鬼；阮就禁止伊，因為伊無kap阮tè你。
路加福音 9 50| 耶穌對伊講，莫得禁止伊，因為見若無攻擊lín ê就是為lín。
路加福音 9 51| 耶穌受chih接上天ê日期beh到，就決意ǹg耶路撒冷來行，差使者做頭去；
路加福音 9 52| in去入撒馬利亞人一個鄉社，beh kā伊備辦。
路加福音 9 53| 但是in m̄接納伊，因為伊ǹg耶路撒冷teh行。
路加福音 9 54| 伊ê學生雅各約翰看見án-ni，就講，主ah，你ài阮叫火tùi天落來滅in mah？
路加福音 9 55| 耶穌oa̍t-tńg身責備in。
路加福音 9 56| 大家就去別個鄉社。
路加福音 9 57| In行路ê時有人tùi耶穌講，你無論tá-lo̍h去，我beh tè你。
路加福音 9 58| 耶穌kā伊講，狐狸有孔，天中ê飛鳥有巢；獨獨人子無khòa頭殼ê所在。
路加福音 9 59| Koh對一人講，Tè我。Hit人講，主ah，hō͘我tò去，先埋葬我ê老父。
路加福音 9 60| 耶穌kā伊講，chhut-chāi死人埋葬in ê死人；但是你tio̍h去傳報上帝ê國。
路加福音 9 61| Koh一人講，主ah，我beh tè你；總是准我先去kap家內ê人相辭。
路加福音 9 62| 耶穌對伊講，見若手hōaⁿ犁尾來看後面ê，無合tī上帝ê國。
路加福音 10 1| Chiah-ê tāi-chì了後，主koh設立七十人，一對一對差in做頭去伊所beh到ta̍k ê城，ta̍k ê所在；
路加福音 10 2| 對in講，Thang收成ê是chōe，做工ê是少；所以lín tio̍h求園主逼工去kā伊收成。
路加福音 10 3| lín去ah，我差lín親像羊á入豺狼ê中間。
路加福音 10 4| 莫得帶錢袋，莫得tah-liân，莫得鞋；路裡莫得kā人請安。
路加福音 10 5| 無論入甚麼厝，tio̍h事先講，願chit家平安。
路加福音 10 6| 設使有合宜得tio̍h平安ê人tī hia，就lín ê平安會到tī伊；若無，就倒歸tī lín。
路加福音 10 7| Tio̍h tiàm tī hit家，lim食in所供給ê，因為做工人堪得得tio̍h伊ê工錢；莫得tùi chit家徙去hit家。
路加福音 10 8| 無論入甚麼城，人若接納lín，tio̍h食in所排tī lín面前ê。
路加福音 10 9| 城內有病ê，tio̍h醫好in，續kā in講，上帝國近lín lah。
路加福音 10 10| 但是無論入甚麼城，人m̄接納lín，就tio̍h出去in ê大街路講，
路加福音 10 11| 連lín ê城ê土粉，tiâu tī阮ê腳ê，阮也tùi lín拭去；總是lín tio̍h知上帝ê國近lah。
路加福音 10 12| 我kā lín講，Tī hit日所多瑪比hit-ê城iáu khah快擔當。
路加福音 10 13| Ko-lia̍p-sìn ah，你有災禍！Pek-sài-tāi ah，你有災禍！因為tī lín中間所行chiah-ê權能，若有行tī chhui-lô kap Se-tùn，就in早早穿麻衫sám火灰坐teh來反悔。
路加福音 10 14| 但是當審判ê時Chhui-lô kap Se-tùn比lín iáu khah快擔當。
路加福音 10 15| 迦百農ah，你kiám會得tio̍h舉起到天mah？你beh chhia落陰府。
路加福音 10 16| 聽lín ê就是聽我；棄sak lín ê就是棄sak我；棄sak我ê就是棄sak差我ê。
路加福音 10 17| Hiah-ê七十人倒tńg來teh歡喜講，主ah，用你ê名鬼也降服阮。
路加福音 10 18| 耶穌kā in講，我有看見撒旦親像sih-nà tùi天跋落來。
路加福音 10 19| 我已經hō͘ lín有權thang踏蛇kap蠍á蟲，koh贏過對敵lóng總ê氣力；決斷無一項會害tio̍h lín。
路加福音 10 20| 總是莫得因為chiah-ê神降服lín來歡喜；tio̍h因為lín ê名記tī天裡來歡喜。
路加福音 10 21| 當hit時耶穌tī聖神快樂，講，父ah，天地ê主，我o-ló你，因為你將chiah-ê事對智慧聰明ê有隱密伊，對細kiáⁿ有顯明伊；父ah，是lah，因為你看án-ni做歡喜。萬項有tùi我ê父lóng交付我；
路加福音 10 22| 父以外無一個bat kiáⁿ是是誰；Kiáⁿ kap Kiáⁿ所ài beh指示ê以外，也無一個bat父是是誰。
路加福音 10 23| 就oa̍t-tńg身暗靜對學生講，看見lín所看見ê，hiah-ê目睭有福氣。
路加福音 10 24| 因為我kā lín講，前有chōe-chōe先知kap君王ài看lín所看見ê，也無看見，ài聽lín所聽見ê，也無聽見。
路加福音 10 25| 有一個教律法ê先生起來試伊講，先生ah，我tio̍h怎樣做chiah會得tio̍h永活？
路加福音 10 26| 耶穌對伊講，Tī律法有記甚麼？你讀了怎樣？
路加福音 10 27| 伊應講，你tio̍h盡心、盡性、盡力、盡意疼主你ê上帝；也tio̍h疼厝邊親像家己。
路加福音 10 28| 耶穌kā伊講，你所應ê是tio̍h；行chit-ê，就會活。
路加福音 10 29| 但是伊ài顯明家己做tio̍h，就對耶穌講，Chī-chūi是我ê厝邊？
路加福音 10 30| 耶穌應伊講，有一人tùi耶路撒冷落去耶利哥，tú-tio̍h賊pak伊ê衣裳，phah伊到半死，放hē-teh，做in去。
路加福音 10 31| Chhàu-khám有一個祭司tùi hit條路落去，看見伊，就閃tùi hit-pêng過去。
路加福音 10 32| Koh有一個利未人到hit所在，看了猶原tùi hit-pêng過去。
路加福音 10 33| 獨獨有一個撒馬利亞人行路tùi hia過，看見就憐憫伊；
路加福音 10 34| 近óa，用酒thîn tī伊tio̍h傷ê所在，kā伊包teh，將家己ê cheng-siⁿ hō͘伊騎，chhōa伊到客店，來照顧伊
路加福音 10 35| 隔日the̍h銀á兩個hō͘店主，講，Tio̍h照顧chit人；所費若khah加，我倒tńg來chiah還你。
路加福音 10 36| Chit三人中你phah算tá-lo̍h一個做tú-tio̍h賊hit人ê厝邊？
路加福音 10 37| 伊講，憐憫伊ê，就是。耶穌kā伊講，你去，照án-ni來行。
路加福音 10 38| In行ê時，耶穌入一個鄉社；有一個婦人人，名Má-tāi，接納伊tī伊ê厝。
路加福音 10 39| 伊有一個姊妹，叫做馬利亞，坐tī主ê腳下，來聽伊ê話。
路加福音 10 40| Má-tāi因為接待in，tāi-chì chōe，心忙；就近耶穌講，主ah，我ê姊妹放我家己teh摸，你無要緊mah？Tio̍h kah伊來贊我。
路加福音 10 41| 但是主應講，Má-tāi ah，Má-tāi ah，你為tio̍h chōe-chōe tāi-chì掛慮紛雜；
路加福音 10 42| 但是所欠用ê是一項nā-tiāⁿ；因為馬利亞已經揀tio̍h好ê份額，就是bōe kā伊搶得ê。
路加福音 11 1| 耶穌tī一所在祈禱，已經soah，伊ê學生一人對伊講，主ah，教示阮祈禱，親像約翰也bat教示伊ê學生。
路加福音 11 2| 伊就kā in講，Lín祈禱ê時tio̍h講，父ah，願你ê名聖；你ê國臨到；
路加福音 11 3| 阮ê日食日日hō͘阮；
路加福音 11 4| 赦免阮ê罪，因為阮也赦免辜負阮ê人；莫得chhōa阮入tī試。
路加福音 11 5| Koh對in講，Lín甚麼人有朋友，你半暝去chhē伊，kā伊講，朋友ah，the̍h三個餅借我:
路加福音 11 6| 因為我有朋友tùi路裡來chhē我，我無物thang請伊
路加福音 11 7| 伊tùi內面應講，莫得chô-chak我；門已經關，gín-ná kap我tī床裡；我bōe得thang起來the̍h hō͘你。
路加福音 11 8| 我kā你講，雖然無為tio̍h伊做朋友起來the̍h hō͘伊，iáu-kú為tio̍h伊ê迫切beh起來，照伊所欠用ê hō͘伊。
路加福音 11 9| 我koh kā lín講，求就hō͘ lín；chhē就tú-tio̍h；phah門就kā lín開。
路加福音 11 10| 因為見若求ê得tio̍h，chhē ê tú-tio̍h；phah門ê Kā in開。
路加福音 11 11| Lín tá-lo̍h一個做父ê，有kiáⁿ來討餅，kiám beh將石頭hō͘伊mah？á是beh魚，kiám beh將蛇準做魚hō͘伊mah？
路加福音 11 12| á是討卵，kiám beh將蠍á蟲hō͘伊mah？
路加福音 11 13| Lín chiah-ê雖然pháiⁿ，iáu-kú會曉得用好物hō͘ lín ê Kiáⁿ兒，何況lín tī天裡ê父，kiám無用聖神來hō͘求伊ê人mah？
路加福音 11 14| 耶穌趕一個啞口鬼；已經出，啞口ê就講話；眾人奇怪。
路加福音 11 15| 內中有幾nā人講，伊趕鬼是靠鬼王Pia̍t-se-pok。
路加福音 11 16| Koh有人試伊，對伊求tùi天來ê神蹟。
路加福音 11 17| 耶穌知in ê意思就kā in講，凡若國家己爭拚，會致到拋荒，厝一間一間倒壞；
路加福音 11 18| 若撒旦家己爭拚，伊ê國thài-thó khiā會tiâu？因為lín講我靠Pia̍t-se-pok趕鬼。
路加福音 11 19| 設使我靠Pia̍t-se-pok趕鬼，就lín ê子弟趕鬼，óa靠是誰 ah？Án-nṳn beh擬斷lín。
路加福音 11 20| 獨獨我若靠上帝ê手趕鬼，就上帝ê國已經到tī lín。
路加福音 11 21| 猛人穿盔甲kia̍h ke-si顧守伊ê厝，伊所有ê就安穩。
路加福音 11 22| 總是比伊khah猛ê到來贏伊，就搶伊所óa靠全副ê戰器，來分伊ê物件。
路加福音 11 23| 無同我ê就是對敵我；無kap我收拾ê就是teh phah散。
路加福音 11 24| 邪神已經離開人，經過無水ê地，求安歇；無得tio̍h，就講，我beh tò去所出來ê厝。
路加福音 11 25| 到tè，就看見拚掃齊整；
路加福音 11 26| 就去koh帶七個神比家己khah pháiⁿ，入去khiā起。Hit人路尾ê景況比起頭khah慘。
路加福音 11 27| 伊講chiah-ê話ê時，眾人中有一個婦人人大聲kā伊講，生你ê腹肚，hō͘你suh ê奶頭有福氣ah。
路加福音 11 28| 但是耶穌講：M̄達tio̍h聽上帝ê道理來守ê Khah有福氣。
路加福音 11 29| 人聚集ná chōe，耶穌就講，Chit世代是pháiⁿ ê世代，in求神蹟，但是除約拿ê神蹟以外，無beh神蹟hō͘伊。
路加福音 11 30| 因為約拿成做神蹟來hō͘尼尼微人，親像án-ni人子也beh成做神蹟來hō͘ chit世代。
路加福音 11 31| 南方ê女王當審判ê時，beh kap chit世代ê人saⁿ-kap起來，續擬定chit世代ê罪；因為伊tùi地ê極頭來聽所羅門知識ê話，何況tī chia有比所羅門khah大ê。
路加福音 11 32| 尼尼微人當審判ê時beh kap chit世代ê人saⁿ-kap khiā起來，續擬定chit世代ê罪；因為in tùi約拿所傳ê來反悔，何況tī chia有比約拿khah大ê。
路加福音 11 33| 無人點燈hē tī隱密ê所在，á是tī斗下；就是hē tī燈台頂，hō͘入來ê人看見hit-ê光。
路加福音 11 34| 身軀ê燈就是你ê目睭；你ê目睭若金，就thong身軀也光；你ê目睭若花，就身軀也暗。
路加福音 11 35| 所以tio̍h謹慎驚了你內面ê 光是暗。
路加福音 11 36| 設使你thong身軀lóng光，無一跡暗，就beh完全光，親像燈ê 光nà-nà teh照你。
路加福音 11 37| 講話ê時有法利賽人請伊saⁿ-kap食。耶穌就入去坐。
路加福音 11 38| Hit-ê法利賽人看見伊bē洗來食，就奇怪。
路加福音 11 39| 主就對伊講，Taⁿ lín法利賽人清氣杯kap盤 ê外面；但是lín內面就有搶劫kap惡毒滿滿。
路加福音 11 40| Lín戇人ah，創造外面ê kiám無也創造內面mah？
路加福音 11 41| 總是tio̍h將chiah-ê內面ê物賑濟人，就ta̍k項物在lín lóng清氣。
路加福音 11 42| Lín法利賽人有災禍ah！因為lín將薄荷，芸香kap ta̍k樣ê菜蔬十份抽一份，但是公義kap疼上帝ê事就放無要緊；總是chiah-ê是應該tio̍h行ê，hiah-ê也m̄-thang放sak。
路加福音 11 43| Lín法利賽人有災禍ah！因為lín ài會堂內坐高位，街市裡hō͘人請安。
路加福音 11 44| Lín有災禍ah！因為lín親像隱密ê墓，人行tī hit頂面m̄知。
路加福音 11 45| 有一個教律法ê先生應伊講，先生，你講chiah-ê話也暴辱tio̍h阮。
路加福音 11 46| 但是伊講：Lín教律法ê先生也有災禍ah！因為lín將oh得擔ê擔hō͘人擔；但是lín本身無用一支指頭á來摸hiah-ê擔。
路加福音 11 47| Lín有災禍ah！因為lín chhòng先知人ê墓，也lín ê祖bat害死in。
路加福音 11 48| Án-ni，lín ê祖所做ê，lín做干證，koh歡喜伊；因為in害死in，也lín chhòng in ê墓。
路加福音 11 49| 所以上帝ê智慧有講，我beh差先知kap使徒就近in，其中有ê in beh害死伊，有ê in beh khún-tio̍k伊；
路加福音 11 50| 致到tùi創造世間以來所流眾先知ê血lóng beh kā chit世代討；
路加福音 11 51| 就是tùi亞伯ê血到撒迦利亞死tī殿kap壇ê中間ê血，實在ah，我kā lín講，lóng beh對chit世代討。
路加福音 11 52| Lín教律法ê先生有災禍ah！因為lín將知識ê鎖匙kia̍h去；lín家己m̄入，teh-beh入ê人lín就阻擋伊
路加福音 11 53| 耶穌tùi hia出來ê時，經學士kap法利賽人出力逼伊，激伊講khah chōe話；
路加福音 11 54| 當等伊，ài掠伊ê話縫。
路加福音 12 1| Hit時人聚集幾nā萬，致到相thún踏，耶穌開嘴事先對伊ê學生講，Lín tio̍h持防法利賽人ê酵，就是假好。
路加福音 12 2| 無有蓋密也無露現ê，隱密無hō͘人知ê。
路加福音 12 3| 所以lín tī烏暗ê中間所講ê，beh tī光明hō͘人聽見；lín tī密房àⁿ耳孔邊所講ê，beh報揚tī厝頂。
路加福音 12 4| 我ê朋友ah，我kā lín講，害死lín身軀了後bōe會做別項ê，莫得驚in。
路加福音 12 5| 我beh指示lín所tio̍h驚ê；tio̍h驚hit-ê害死了後koh有權hiat tī地獄ê；實在ah，我kā lín講，所tio̍h驚ê是chit-ê。
路加福音 12 6| 五個雀鳥á kiám m̄是賣兩分銀mah？tī上帝ê面前連一隻也無bōe記得。
路加福音 12 7| 就lín ê頭毛也lóng計算。莫得驚；lín比chōe-chōe雀鳥á khah貴氣。
路加福音 12 8| 我也kā lín講，見若tī人ê面前認我ê，人子tī上帝ê天使ê面前也beh認伊。
路加福音 12 9| 若是tī人ê面前無認我ê，tī上帝ê天使ê面前，也behm7認伊。
路加福音 12 10| 凡若講話來攻擊人子ê，beh赦免伊；但是褻瀆聖神ê，無beh赦免伊
路加福音 12 11| 人帶lín到會堂kap辦政事以及有權ê ê面前，莫得掛慮beh怎樣分訴，beh分訴甚麼，beh講甚麼；
路加福音 12 12| 因為hit時聖神beh教示lín所tio̍h講ê。
路加福音 12 13| 眾人中有一人kā伊講，先生ah，請你kah我ê兄弟kap我分祖業。
路加福音 12 14| 但是耶穌kā伊講，你chit-ê人ah，是誰設立我做lín ê審判官，á是做分家業ê mah？
路加福音 12 15| 就對眾人講，Tio̍h謹慎，約束家己，lóng無貪心；因為人ê活命不在伊所積聚ê豐盛。
路加福音 12 16| 就用譬喻對in講，有一個富人伊ê田園真好收。
路加福音 12 17| 伊想來想去講，我無所在thang囤我ê土產，taⁿ beh怎樣？
路加福音 12 18| Koh講，我beh án-ni做，beh拆我ê粟倉，起khah大ê；就我ê五穀kap財物lóng beh囤tī hia；
路加福音 12 19| 也beh kā我ê靈魂講，靈魂ah，你有chōe-chōe財物積聚做chōe-chōe年ê路用，thang清閒、lim食、快樂。
路加福音 12 20| 但是上帝kā伊講，戇人ah，今暝beh對你討你ê靈魂；就你所備辦ê beh歸甚麼人ah？
路加福音 12 21| 見若為tio̍h家己積聚財寶，tī上帝ê面前無好額ê，也是án-ni。
路加福音 12 22| Koh對伊ê學生講，所以我kā lín講，莫得為tio̍h性命掛慮beh食甚麼，á是為tio̍h lín ê身軀掛慮beh穿甚麼；
路加福音 12 23| 因為性命比米糧khah對重，身軀比衣裳khah對重。
路加福音 12 24| Tio̍h試想烏鴉，in無種作無收成，也無庫房無粟倉，上帝iáu-kú養飼in；lín比鳥á hit-ê貴氣到怎樣？
路加福音 12 25| Lín甚麼人會用掛慮hō͘性命khah長一刻久ah？
路加福音 12 26| Án-ni至sió-khóa ê lín iáu-kú無法得，啥事掛慮其餘ê ah？
路加福音 12 27| 試想百合花怎樣ná大叢，伊無tio̍h磨無紡績；但是我kā lín講，當所羅門極hâng-ngó͘ ê時，伊所穿m̄達tio̍h chit號花ê一蕊。
路加福音 12 28| Taⁿ山裡ê草，今á日tī-teh，明á日hiat tī火爐，上帝尚且hō͘伊穿到án-ni，何況lín小信ê人ah？
路加福音 12 29| Lín莫得求beh食甚麼beh lim甚麼，也莫得煩心；
路加福音 12 30| 因為chiah-ê lóng是世間ê列邦人所求ê，lín ê父也知chiah-ê是lín欠用ê。
路加福音 12 31| 獨獨lín tio̍h求伊ê國，就chiah-ê物beh續hō͘ lín。
路加福音 12 32| Lín細ê羊群ah，莫得驚，因為lín ê父歡喜用國hō͘ lín。
路加福音 12 33| Tio̍h賣lín所有ê來賑濟人；為tio̍h lín本身備辦bōe會舊ê錢袋，tī天裡用bōe了ê財寶，就是賊bōe到，蟲bōe蛀ê所在。
路加福音 12 34| 因為lín ê財寶tī hia，lín ê心也beh tī hia。
路加福音 12 35| Lín ê腰tio̍h hâ-teh，lín ê燈tio̍h點teh；
路加福音 12 36| lín tio̍h親像人teh thèng候in ê主人tùi婚姻ê筵桌tò來；到tè phah門thang liâm-piⁿ kā伊開。
路加福音 12 37| 主人到，看見in警醒，hiah-ê奴僕有福氣。我實在kā lín講，主人beh hō͘ in坐桌，家己hâ帶，進前來伺候in。
路加福音 12 38| Kiám-chhái二更á是三更到，看見in án-ni，hiah奴僕有福氣。
路加福音 12 39| 家主若知賊甚麼時beh到，伊就tiuⁿ-tî，不致伊ê厝受iah孔，這是lín所知。
路加福音 12 40| Lín也tio̍h備辦便，因為lín無phah算ê時人子來lah。
路加福音 12 41| 彼得講，主ah，你設chit-ê譬喻是對阮講，á是也對眾人ah？
路加福音 12 42| 主講，甚麼人是盡忠知識ê管家，主人所beh設立來管理伊家內ê人，照時發米糧hō͘ in ah？
路加福音 12 43| 伊ê主人來看見伊án-ni行，hit-ê奴僕有福氣。
路加福音 12 44| 我實在kā lín講，主人beh設立伊來管理伊一切所有ê。
路加福音 12 45| 設使hit-ê奴僕心內phah算，我ê主人延chhiân chiah beh來，就phah hiah-ê奴僕女婢，lim食koh酒醉，
路加福音 12 46| 就tī無phài-phe ê日m̄知ê時，hit-ê奴僕ê主人beh到，重重刑罰伊，辦伊kap m̄信ê人同等。
路加福音 12 47| 奴僕知伊ê主人ê意思，也無備辦，也無順伊ê意思來行，beh受phah chōe下。
路加福音 12 48| 但是m̄知來行應該受phah ê事，伊beh受phah少下。見若hō͘伊chōe ê，beh kā伊the̍h chōe；託重伊chōe ê，beh kā伊討khah chōe。
路加福音 12 49| 我來是beh用火hiat tī地裡；火若已經to̍h，我iáu-kú ài甚麼？
路加福音 12 50| 我有應該受ê洗；hit-ê洗iáu-bē成，我迫切到怎樣？
路加福音 12 51| Lín phah算我來是beh hō͘地上和平mah？我kā lín講，m̄是，反tńg是冤家。
路加福音 12 52| Taⁿ了後一家五有人beh冤家，三個kap兩個冤家，兩個kap三個冤家。
路加福音 12 53| 父kap Kiáⁿ，kiáⁿ kap父，老母kap cha-bó͘-kiáⁿ，cha-bó͘-kiáⁿ kap老母，ta-ke kap伊ê sim-pū，sim-pū kap ta-ke，in lóng beh冤家。
路加福音 12 54| 伊就koh對眾人講，Lín看見雲tùi西勢起，lín就講，Beh落雨；果然有án-ni；
路加福音 12 55| 看見風tùi南勢吹來，lín就講，Beh燒熱；也有án-ni。
路加福音 12 56| 假好ê人ah，天kap地ê形式lín to看會出，怎樣bōe會看出chit-ê時ah？
路加福音 12 57| Lín家己怎樣無省察hit-ê合tī義ê ah？
路加福音 12 58| 因為你kap告你ê去見官府，iáu tī路裡tio̍h營為hō͘伊放你soah；驚了伊拖你到tī審判官，審判官將你交差役，差役續將你關落監。
路加福音 12 59| 我kā你講，一絲一毫bē還，你決斷bōe會出hia。
路加福音 13 1| 當hit時有幾nā人tī-teh，將加利利人ê事kā耶穌講，就是彼拉多將in ê血chham tī in ê牲禮ê。
路加福音 13 2| 耶穌應講，因為chiah-ê加利利人受chit號ê害，lín phah算in比眾加利利人khah有罪mah？
路加福音 13 3| 我kā lín講，m̄是；lín若無反悔，lóng beh親像án-ni滅無。
路加福音 13 4| á是hit十八人，hō͘西羅亞ê塔倒落來teh死ê，lín phah算in比lóng總khiā起tī耶路撒冷ê人犯罪khah重mah？
路加福音 13 5| 我kā lín講，m̄是；lín若無反悔，lóng beh照án-ni滅無。
路加福音 13 6| 伊就設一個譬喻講，某人有一叢無花果樹栽tī伊ê葡萄園裡；就來hit叢chhē果子，chhē無。
路加福音 13 7| Chiah對管園ê講，你看，我連連三年來tùi chit叢無花果樹chhē果子，chhē無。Tio̍h kā伊chhò起來；啥事hō͘伊也tìn所在？
路加福音 13 8| 應伊講，主ah，今年請koh容允伊；thèng候我四圍掘鬆èng肥；
路加福音 13 9| 後來若結果子，就好；若無，你chiah kā伊chhò起來。
路加福音 13 10| 安歇日耶穌tī一個會堂teh教示人；
路加福音 13 11| tú-tn̄g有一個婦人人，患tio̍h邪神致病十八年久，ún-ku lóng bōe伸直。
路加福音 13 12| 耶穌看見就叫伊講，婦人人ah，taⁿ你脫離你ê病lah。
路加福音 13 13| 就用雙手kā伊hōaⁿ；伊即時伸直，就歸榮光上帝。
路加福音 13 14| 管會堂ê，因為耶穌tī安歇日醫病，就受氣，對眾人應講，有六日應該tio̍h做工，hit六日間thang來受醫；安歇日m̄-thang。
路加福音 13 15| 但是主應伊講，假好ê人ah，tī安歇日lín kiám無ta̍k人tùi槽裡tháu伊ê牛á是驢，牽去食水mah？
路加福音 13 16| Chit-ê婦人人是亞伯拉罕ê後裔，hō͘撒旦縛伊已經十八年久，Kiám m̄應該tī安歇ê日tháu伊ê結mah？
路加福音 13 17| 耶穌講án-ni，chiah-ê對敵lóng見笑；眾人因為伊所行一切榮光ê事，lóng總歡喜。
路加福音 13 18| 耶穌就講，上帝ê國親像甚麼？我beh用甚麼來比並伊？
路加福音 13 19| 是親像一粒芥菜子，人the̍h去種tī伊家己ê園，就大叢成做樹，空中ê鳥來歇tī伊ê枝。
路加福音 13 20| Koh講，我beh用甚麼來比並上帝ê國？
路加福音 13 21| 是親像酵，婦人人the̍h去hē tī三斗ê麵粉內，到lóng總發酵。
路加福音 13 22| 耶穌經過chiah-ê城chiah-ê鄉社教示人，也ǹg耶路撒冷teh行。
路加福音 13 23| 有一人kā伊講，主ah，得tio̍h救ê人是少mah？
路加福音 13 24| 耶穌對in講，Tio̍h盡力tùi狹門入去；因為我kā lín講，beh有chōe-chōe人求入也bōe得tio̍h。
路加福音 13 25| 到家主起來關門，lín chiah khiā tī外面，phah門，講，主ah，kā阮開leh，伊就beh應lín講，Lín tùi tó位來，我m̄-bat lín。
路加福音 13 26| Lín就beh講，阮bat tī你ê面前lim食；你也bat tī阮ê街路教示。
路加福音 13 27| 伊beh講，我kā lín講，我m̄知lín tùi tó位來；
路加福音 13 28| lín行不義ê人lóng tio̍h離開我。Lín teh-beh看見亞伯拉罕、以撒、雅各kap眾先知tī上帝ê國，也lín家己受趕出tī外面；當hit時tī hia beh有啼哭咬牙切齒。
路加福音 13 29| Tùi東tùi西tùi南tùi北，beh有人來坐桌tī上帝ê國。
路加福音 13 30| 有路尾ê beh做事先，也有事先ê beh做路尾。
路加福音 13 31| Hit時有法利賽幾nā人來kā伊講，你tio̍h離開chia去別位，因為希律ài beh thâi你。
路加福音 13 32| 伊kā in講，lín去kā hitchiah狐狸講，你看，今á日，明á日我趕鬼醫病，到第三日我就完全。
路加福音 13 33| 雖然án-ni，今á日，明á日kap後日我應該tio̍h行；因為不該有先知受害死tī耶路撒冷ê外面。
路加福音 13 34| 耶路撒冷ah，耶路撒冷ah，就是thâi死先知人，用石頭tìm奉差到tī伊ê，我jōa choe7pai2 ài聚集你ê Kiáⁿ兒，親像雞母聚集伊ê雞á tī翼下；但是lín m̄ ài。
路加福音 13 35| 你看，lín ê厝放teh hō͘ lín；koh我kā lín講，Lín決斷bōe看見我，thèng候lín講，Tī主ê名來ê得tio̍h福氣。
路加福音 14 1| 安歇日耶穌入一個法利賽頭人ê厝，beh食；in teh當等伊
路加福音 14 2| Tú-tn̄g tī伊ê面前有一個蠱脹ê人。
路加福音 14 3| 耶穌對教律法ê先生kap法利賽人講，安歇日醫病thang á m̄-thang？
路加福音 14 4| In靜靜。耶穌牽hit-ê人，醫好伊，hō͘伊去。
路加福音 14 5| 續對in講，Lín中間甚麼人有驢á是牛tī安歇日跋落溝窟，也無liâm-piⁿ牽伊起來mah？
路加福音 14 6| Chiah-ê話in bōe會應。
路加福音 14 7| 耶穌看hiah-ê人客揀大位，就設譬喻對in講，
路加福音 14 8| Lín Hō͘人請去赴婚姻ê筵桌，莫得坐大位，驚了比你khah尊貴ê也hō͘伊請，就請你kap請伊ê來kā你講，讓位hō͘ chit人；
路加福音 14 9| 你就見笑，退去坐tī尾位。
路加福音 14 10| 獨獨hō͘人請ê時tio̍h去坐尾位，就請你ê來kā你講，朋友ah，坐起來；hit時你tī同桌ê人ê面前就有體面。
路加福音 14 11| 因為見若自高ê beh hō͘伊卑微；家己卑微ê beh高升伊。
路加福音 14 12| 耶穌也kā請伊ê人講，你辦日晝頓á是ê-hng頓，m̄-thang請你ê朋友，á是兄弟，á是親戚，á是好額ê厝邊，驚了in倒請你，你就受報答。
路加福音 14 13| 但是你辦筵桌ê時，tio̍h請sòng-hiong ê、破相ê、跛腳ê、chhiⁿ-mî ê；你就有福氣；
路加福音 14 14| 因為in無thang報答你；就tī義人koh活ê時你beh得tio̍h報答。
路加福音 14 15| 同桌ê一人聽見chiah-ê話，就kā伊講，Beh tī上帝ê國食ê，有福氣ah。
路加福音 14 16| 但是耶穌kā伊講，有一人辦大筵席，所請ê chōe-chōe。
路加福音 14 17| 到beh食ê時，差伊ê奴僕kā所請ê人講，Tio̍h來，百項物便lah。
路加福音 14 18| 眾人就同一樣心推辭。頭一個kā伊講，我有買園，ko͘-put-chiong tio̍h去看伊；請hō͘我辭。
路加福音 14 19| Koh一人講，我有買牛五對，beh去驗看，請hō͘我辭。
路加福音 14 20| Koh一個講，我有娶bó͘，chiah bōe得來。
路加福音 14 21| 奴僕tò去將chiah-ê事kā伊ê主人講。家主受氣，kā伊ê奴僕講，緊緊出去到城內ê大街小巷，chhōa hiah-ê sòng-hiong ê、破相ê、chhiⁿ-mî ê、跛腳ê來chia。
路加福音 14 22| 奴僕講，主ah，你所命令ê已經行伊；但是iáu-kú有chhun位。
路加福音 14 23| 主人對伊ê奴僕講，出去路裡kap籬笆邊勉強人入來，hō͘我ê厝滿滿。
路加福音 14 24| 因為我kā lín講，前所請ê無一人會得食我ê筵席。
路加福音 14 25| Chōe-chōe人kap伊同行，伊就oa̍t過來，對in講，
路加福音 14 26| 若有人就近我，也無怨恨伊ê父母、bó͘-kiáⁿ、兄弟、姊妹，以及家己ê性命，就bōe能做我ê學生。
路加福音 14 27| 無giâ家己ê十字架來tè我ê，也bōe能做我ê學生。
路加福音 14 28| Lín中間甚麼人beh起塔，kiám無事先坐teh，來算hit-ê所費，看能起到成bōe？
路加福音 14 29| 驚了kiám-chhái hē地基，也bōe能起到好；就看見ê人lóng恥笑伊，講，
路加福音 14 30| Chit-ê人有動工，也bōe起到好。
路加福音 14 31| á是甚麼王出來beh kap別個王交戰，kiám無事先坐teh參謀；看能用一萬兵抵敵hit-ê chhōa兩萬兵來攻擊伊ê，á bōe？
路加福音 14 32| 若bōe，就趁伊iáu遠，差使者去kap伊講和。
路加福音 14 33| Án-ni，lín中間見若無放sak一切所有ê，bōe能做我ê學生。
路加福音 14 34| Taⁿ鹽是好，鹽若續失味，beh用甚麼復到伊ê味？
路加福音 14 35| 也bōe落園得，也bōe做肥得；只有hiat tī外面。有耳孔thang聽ê，tio̍h聽。
路加福音 15 1| 眾抽餉ê Kap pháiⁿ人teh就近耶穌來聽伊
路加福音 15 2| 法利賽人kap經學士nga̍uh-nga̍uh念講，Chit-ê人接納pháiⁿ人，續kap in食。
路加福音 15 3| 耶穌設chit-ê譬喻對in講，
路加福音 15 4| Lín中間甚麼人有一百隻羊，失落一隻，kiám無請放九十九隻tī山裡，去chhē所失落ê到得tio̍h mah？
路加福音 15 5| 已經chhē-tio̍h就歡喜，背伊tī肩頭頂。
路加福音 15 6| 到厝就聚集伊ê朋友厝邊，kā in講，Tio̍h kap我歡喜，因為所失落ê羊我已經chhē-tio̍h。
路加福音 15 7| 我kā lín講，Pháiⁿ人中有一人反悔，就tī天裡也beh án-ni為tio̍h伊歡喜，比為tio̍h九十九ê義人m̄免反悔ê，koh khah歡喜。
路加福音 15 8| Á是甚麼婦人人有十個銀á，若失落一個，kiám無點燈、掃厝，勤勤chhē到tio̍h mah？
路加福音 15 9| 已經chhē-tio̍h，就聚集伊ê朋友厝邊講，Tio̍h kap我歡喜，因為所失落ê銀á我已經chhē-tio̍h。
路加福音 15 10| 我kā lín講，Pháiⁿ人中有一人反悔，就tī上帝天使ê面前為tio̍h伊歡喜也是án-ni。
路加福音 15 11| Koh講，某人有兩個kiáⁿ；
路加福音 15 12| hit-ê第二ê Kā老父講，阿爸ah，將我應得ê業，分hō͘我。伊ê老父就kā in分家伙。
路加福音 15 13| Koh無幾日，hit-ê第二kiáⁿ一盡收拾伊ê物，出外去遠遠ê所在；tī hia放蕩毀壞伊ê業。
路加福音 15 14| 已經sńg了了，tú-tio̍h hit所在大飢荒，伊chiah知欠缺ê艱苦。
路加福音 15 15| 就去óa Hit所在一個百姓；hit人差伊去山裡飼豬；
路加福音 15 16| ài將豬所食ê豆koeh來止饑，也無人hō͘伊。
路加福音 15 17| 伊醒悟就講，我ê老父有jōa chōe長工，米糧食有chhun；但是我tī chia teh-beh餓死ah。
路加福音 15 18| 我beh起來去chhē我ê老父，kā伊講，阿爸ah，我有得罪天kap tī你ê面前；
路加福音 15 19| taⁿ了後我bōe堪得叫做你ê Kiáⁿ，tio̍h hō͘我親像你ê長工ê一個。
路加福音 15 20| 就起來去chhē伊ê老父。相離iáu-kú遠，伊ê老父看見伊，就憐憫伊，走去抱伊ê頷頸，直直kā伊chim。
路加福音 15 21| Kiáⁿ就kā伊講，阿爸ah，我有得罪天kap tī你ê面前；taⁿ了後bōe堪得叫做你ê Kiáⁿ。
路加福音 15 22| 但是老父對伊hiah-ê奴僕講，緊緊hiaⁿh siōng好ê衫來kā伊穿，koh kā伊掛手指，續kā伊穿鞋；
路加福音 15 23| 也牽hit隻肥ê牛á來thâi，咱食來歡喜。
路加福音 15 24| 因為我chit-ê Kiáⁿ死有koh活，失落有koh得tio̍h。In就saⁿ-kap歡喜。
路加福音 15 25| Hit時伊ê大kiáⁿ tī園裡；tò來beh到厝，聽見作樂kap跳舞ê聲。
路加福音 15 26| 就叫一個奴僕來問伊teh啥事。
路加福音 15 27| 伊kā伊講，Lín小弟來lah；lín老父因為得tio̍h伊好好tò來，所以thâi hit隻肥ê牛á。
路加福音 15 28| 大kiáⁿ受氣，m̄入去；伊ê老父出來勸伊。
路加福音 15 29| 伊應伊ê老父講，你看，我服事你hiah chōe年，lóng bē bat違逆你ê命令；你也bē bat hō͘我一隻羊á-kiáⁿ，thang kap我ê朋友saⁿ-kap歡喜。
路加福音 15 30| 總是你chit-ê kiáⁿ，交陪娼妓，一盡破費你ê業，一下tò來，你就為tio̍h伊thâi肥ê牛á。
路加福音 15 31| 老父就kā伊講，Kiáⁿ ah，你常常kap我tī-teh，凡我所有ê lóng是你ê；但是你chit-ê小弟死有koh活，失落有koh得tio̍h，咱應該tio̍h歡喜快樂。
路加福音 15 32| b
路加福音 16 1| 耶穌koh對學生講，某個好額人有一個管家ê；有人將伊破費主人ê業對伊ê主人告伊。
路加福音 16 2| 主人叫伊來kā伊講，我所聽見你chit-ê tāi-chì是怎樣？Taⁿ你管家ê事tio̍h kap我清楚，因為你bōe能猶原做管家。
路加福音 16 3| 管家ê心內想講，主人lut我管家ê職，我beh怎樣ah？kia̍h鋤頭無氣力，做乞食mī見笑。
路加福音 16 4| Taⁿ我知所tio̍h做lah，到lut管家ê職，hit時人chiah beh接納我入in ê家。
路加福音 16 5| 伊就叫欠伊主人ê債ê，一個一個來；kā頭一個講，你欠我ê主人jōa chōe？
路加福音 16 6| 應講，油，一百桶。就kā伊講，The̍h你ê賬，緊緊坐，寫五十。
路加福音 16 7| Koh kā別ê講，你欠jōa chōe？伊講，麥，一百石。kā伊講，The̍h你ê賬，寫八十。
路加福音 16 8| 主人就o-ló chit-ê不義ê管家，為tio̍h伊所做有知識；因為chit世間ê人為tio̍h世情來圖謀，比光明ê人khah有知識。
路加福音 16 9| 我也kā lín講，tio̍h用不義ê錢財結交朋友，到錢財了去ê時，in chiah beh接納lín入永遠ê帳房。
路加福音 16 10| Tī至sió-khóa ê事盡忠ê，tī大ê也盡忠；tī至sió-khóa ê事不義ê，tī大ê也不義。
路加福音 16 11| Tī不義ê錢財lín若無盡忠，是誰 beh用真ê託重lín？
路加福音 16 12| Koh tī屬別人ê，lín若無盡忠，是誰 beh用屬lín ê hō͘ lín ah？
路加福音 16 13| 一個奴僕bōe能服事兩個主人；因為伊會怨恨chit-ê，疼hit-ê；á是會對重chit-ê，看輕hit-ê；lín bōe能服事上帝續服事錢財。
路加福音 16 14| 法利賽人是貪財ê，聽見chiah-ê lóng總ê話，就冷笑伊
路加福音 16 15| 耶穌kā in講，Lín是tī人ê面前家己稱做義ê，但是上帝知lín ê心；因為tī人ê中間所推尊ê tī上帝ê面前是可惡。
路加福音 16 16| 律法kap先知到約翰；tùi hit時上帝國ê福音傳報，人盡力來入。
路加福音 16 17| 天地ê廢無比律法一劃ê失落是khah快。
路加福音 16 18| 見若離伊ê bó͘來娶別人是行姦淫；娶別人所離ê，也是行姦淫。
路加福音 16 19| 有一個富人穿紫色kap幼苧布ê衣裳，ta̍k日奢華宴樂；
路加福音 16 20| koh有一個乞食名拉撒路，遍身生痛；
路加福音 16 21| 人hē伊tī富人ê大門口，ài將富人桌腳所ka-la̍uh ê來度飽；狗也來chī伊生痛ê位。
路加福音 16 22| Sòng-hiong人死，hō͘天使扶伊到亞伯拉罕ê胸前；富人也死，續埋葬。
路加福音 16 23| Tī陰間，痛苦ê中間，kia̍h目遠遠看見亞伯拉罕，koh拉撒路tī伊ê胸前。
路加福音 16 24| 就叫講，我ê祖亞伯拉罕ah，可憐我，差拉撒路用指頭á尾ùn水來涼我ê舌，因為我tī chit火燄中真悽慘。
路加福音 16 25| 但是亞伯拉罕講，Kiáⁿ ah，tio̍h記得你在生享受你ê福氣，拉撒路受tio̍h艱苦；taⁿ伊tī chia得tio̍h安慰，也你受悽慘。
路加福音 16 26| M̄-nā án-ni，tī阮kap lín ê中間有大深淵隔teh，致到beh tùi chia過去lín hia bōe能，tùi hia過來阮chia也bōe能。
路加福音 16 27| 伊就講，既然án-ni，求祖你差拉撒路去阮父ê厝；
路加福音 16 28| 因為我有五個兄弟，hō͘伊對in做干證，免得in也到chit-ê痛苦ê所在。
路加福音 16 29| 亞伯拉罕講，In有摩西kap hiah-ê先知，thang聽in。
路加福音 16 30| 應講，我ê祖亞伯拉罕ah，bōe lah；若有人tùi死人中去chhē in，in就beh反悔。
路加福音 16 31| 亞伯拉罕kā伊講，In若m̄聽摩西kap先知，就有人tùi死人中koh活，in也m̄受苦勸。
路加福音 17 1| 耶穌koh對伊ê學生講，塞礙人ê事bōe免得有；總是看tùi 是誰來，hit人有災禍！
路加福音 17 2| 設使hō͘ chiah-ê微細ê一個受塞礙，khah好hō͘人用大石磨吊伊ê頷頸，kā伊hiat落海。
路加福音 17 3| Lín tio̍h家己謹慎；若lín ê兄弟犯罪，tio̍h責備伊；伊若反悔，tio̍h赦免伊
路加福音 17 4| 若是伊一日得罪你七pái，也七pái oa̍t-tńg kā你講，我反悔lah，你就tio̍h赦免伊
路加福音 17 5| 使徒kā主講，加添阮ê信。
路加福音 17 6| 主講，Lín若有信親像一粒ê芥菜子，就命令chit叢桑châi樹講，拔你ê根去栽tī海裡，伊也beh順thàn你。
路加福音 17 7| Lín中間甚麼人有奴僕teh作園á是顧羊，tùi園裡tò來，kiám beh kā伊講，即時坐來食mah？
路加福音 17 8| Kiám無beh kā伊講，備辦hō͘我食，hâ帶來服事我；thèng候我lim食soah，你chiah thang lim食mah？
路加福音 17 9| 奴僕行所命令ê，kiám有kā伊說謝mah？
路加福音 17 10| Án-ni，lín已經一盡行所命令lín ê，就tio̍h講，阮是無利益ê奴僕，行所應該行ê nā-tiāⁿ。
路加福音 17 11| 耶穌去耶路撒冷ê時，tùi撒馬利亞kap加利利交界經過。
路加福音 17 12| 入一個鄉社ê時，有十個thái-ko ê tú-tio̍h伊，遠遠teh khiā，
路加福音 17 13| 出聲講，耶穌先生，憐憫阮。
路加福音 17 14| 耶穌看見，kā in講，lín去將本身hō͘祭司驗。In去ê時就得tio̍h清氣。
路加福音 17 15| 其中一人看見家己已經好，就倒tńg來大聲o-ló上帝，
路加福音 17 16| 仆落tī耶穌ê腳前，來感謝伊；chit人是撒馬利亞人。
路加福音 17 17| 耶穌應講，十人kiám無lóng得tio̍h清氣mah？hit九個tī tá-lo̍h？
路加福音 17 18| Chit-ê別族ê人以外，iáu無別人倒tńg來歸榮光上帝mah？
路加福音 17 19| 就kā hit人講，起來，做你去，你ê信有救你。
路加福音 17 20| 法利賽人問上帝ê國tī時會臨到。耶穌應講，上帝ê國臨到m̄是顯然；
路加福音 17 21| 也bōe講得，Tī chia，á是，Tī hia，因為上帝ê國是tī lín內中。
路加福音 17 22| Koh對學生講，時日beh到，lín真ài看見人子ê一日，也無thang看見。
路加福音 17 23| Beh有人kā lín講，你看，tī hia！你看，tī chia！lín莫得去，莫得tè in。
路加福音 17 24| 因為親像閃nà tùi天chit邊teh閃，光照到天hit邊，人子tī伊ê日也beh án-ni。
路加福音 17 25| 總是伊的確tio̍h事先受chōe-chōe艱苦，也hō͘ chit世代棄sak。
路加福音 17 26| 親像tī挪亞ê日怎樣，tī人子ê日也beh án-ni。
路加福音 17 27| In teh lim食，teh嫁娶，到挪亞入大船ê日，大水到，滅in眾人。
路加福音 17 28| Koh親像tī羅得ê日，in teh lim食、買賣、種作、起厝；
路加福音 17 29| 但是羅得出所多瑪ê日，tùi天落火kap硫磺，滅眾人；
路加福音 17 30| tī人子顯現ê日也beh án-ni。
路加福音 17 31| 當hit日tī厝頂ê，伊ê物tī厝內，莫得落來the̍h伊；tī園裡ê也莫得倒tńg來。
路加福音 17 32| Tio̍h記得羅得ê bó͘。
路加福音 17 33| 見若致意顧伊ê性命ê，beh失落伊；見若失落伊ê，beh保全伊
路加福音 17 34| 我kā lín講，Hit暝兩人siāng床，一個取去，一個放去。
路加福音 17 35| 兩個婦人人同挨磨，一個取去，一個放去。
路加福音 17 36| 
路加福音 17 37| In應伊講，主ah，tī甚麼所在ah？伊kā in講，身屍若tī hia，鷹鳥也beh聚集tī hia。
路加福音 18 1| 耶穌設一個譬喻，教示in tio̍h常常祈禱，m̄-thang厭，講，
路加福音 18 2| 某城有一個審判官，無驚上帝也無對重人。
路加福音 18 3| Tī hit-ê城內有一個守寡人ta̍uh-ta̍uh去見伊講，有人kap我做對敵，求你替我伸冤。
路加福音 18 4| 伊久久無beh；後來想講，我雖然無驚上帝，無對重人；
路加福音 18 5| 但是因為chit-ê守寡人ta̍uh-ta̍uh來攪擾，我beh替伊伸冤，免得伊永永來苦楚我。
路加福音 18 6| 主koh講，Lín tio̍h聽chit-ê不義ê官所講ê。
路加福音 18 7| 何況上帝揀ê百姓暝日喉叫伊，伊也為tio̍h in寬容，kiám無beh替in伸冤mah？
路加福音 18 8| 我kā lín講，伊beh緊緊替in伸冤。雖然án-ni，人子到ê時，kiám beh tú-tio̍h世間有信mah？
路加福音 18 9| 有óa靠家己做義來看輕別人ê，耶穌設一個譬喻kā in講，
路加福音 18 10| 有兩人上殿beh祈禱，一個是法利賽人，一個是抽餉ê。
路加福音 18 11| 法利賽人khiā-teh，家己祈禱講，上帝ah，我感謝你，因為我無親像別人，勒索、不義、姦淫，也無親像chit-ê抽餉ê。
路加福音 18 12| 我一禮拜禁食兩pái；koh將凡所得tio̍h ê，十份抽一份。
路加福音 18 13| 但是hit-ê抽餉ê遠遠khiā-teh，連kia̍h目ǹg天也m̄敢；kan-ta搥胸講，上帝ah，憐憫我chit-ê有罪ê人。
路加福音 18 14| 我kā lín講，Chit-ê人tò去伊ê厝得tio̍h稱做義贏過hit-ê人。因為見若自高ê beh hō͘伊卑微；家己卑微ê beh高升伊
路加福音 18 15| 有人帶嬰á就近耶穌，beh hō͘伊摸in；學生看見就責備in。
路加福音 18 16| 但是耶穌叫hiah-ê嬰á來講，容允細kiáⁿ就近我，莫得禁伊；因為上帝ê國是chit號人ê。
路加福音 18 17| 我實在kā lín講，凡若承接上帝ê國無親像細kiáⁿ ê，決斷bōe得thang入去。
路加福音 18 18| 有一個做官ê問伊講，好ê先生ah，我tio̍h怎樣做，chiah thang承接永活？
路加福音 18 19| 耶穌kā伊講，你啥事稱呼我是好ah？無一個好，獨獨上帝nā-tiāⁿ。
路加福音 18 20| Chiah-ê誡你已經知，莫得姦淫，莫得thâi死人，莫得偷the̍h，莫得lām-sám做干證，Tio̍h敬你ê父母。
路加福音 18 21| 伊就講，Chiah-ê我tùi細漢lóng守伊lah。
路加福音 18 22| 耶穌聽見就kā伊講，你iáu欠一項，tio̍h賣你一切所有ê來hō͘ sòng-hiong人，就beh有財寶tī天裡；koh來tè我。
路加福音 18 23| Hit人聽見chiah-ê話真憂悶，因為伊真好額。
路加福音 18 24| 耶穌看見伊就講，富人入上帝ê國oh--ah。
路加福音 18 25| 因為駱駝穿過針鼻，比富人入上帝ê國，iáu khah快。
路加福音 18 26| 聽見ê人講，Án-ni，是誰能得tio̍h救ah？
路加福音 18 27| 耶穌講，在人所bōe能ê，在上帝是能。
路加福音 18 28| 彼得講，阮已經放sak家己所有ê來tè你。
路加福音 18 29| 耶穌kā in講，我實在kā lín講，無有人為tio̍h上帝ê國來放sak厝宅，á是bó͘，á是兄弟，á是父母，á是kiáⁿ兒，
路加福音 18 30| 也無tī chit世得tio̍h幾nā倍khah chōe，來世得tio̍h永活。
路加福音 18 31| 耶穌帶十二個學生，對in講，你看，咱chiah-ê上耶路撒冷，見若tùi先知所記ê lóng beh應驗tī人子。
路加福音 18 32| 因為伊beh受解送hō͘異邦人，koh受戲弄、凌辱、phùi-nōa；
路加福音 18 33| in beh鞭phah來害死伊；第三日伊beh koh活。
路加福音 18 34| Hiah-ê tāi-chì學生無一項會曉得；koh chit-ê話tùi tī in是隱密，in也m̄知伊所講ê。
路加福音 18 35| 近耶利哥ê時，有一個chhiⁿ-mî ê坐tī路邊teh乞食；
路加福音 18 36| 聽見chōe-chōe人經過，就問是甚麼tāi-chì。
路加福音 18 37| 人kā伊講，拿撒勒耶穌tùi chia過。
路加福音 18 38| 伊就喉叫講，大衛ê後裔，耶穌，可憐我。
路加福音 18 39| 頭前行ê人責備伊，kah伊tio̍h靜靜；但是伊益發大聲喉叫講，大衛ê後裔ah，可憐我。
路加福音 18 40| 耶穌停腳，kah人牽伊來；已經近óa，就問伊講，
路加福音 18 41| Ài我kā你做甚麼？伊就講，主ah，我ài得tio̍h看見。
路加福音 18 42| 耶穌kā伊講，你thang得tio̍h看見，你ê信有救你lah。
路加福音 18 43| 伊liâm-piⁿ得tio̍h看見，就tè耶穌歸榮光上帝；眾人看見也lóng歸榮光上帝。
路加福音 19 1| 耶穌入耶利哥，teh過去ê時，
路加福音 19 2| 有一人名叫撒該，是做抽餉ê頭人，也是好額。
路加福音 19 3| 伊ài beh看耶穌是甚麼人，但是人chōe，看bōe tio̍h，因為伊身軀矮細。
路加福音 19 4| 就走做前，peh上桑châi樹，beh看伊；因為耶穌beh tùi hia過。
路加福音 19 5| 耶穌到hit位，kia̍h頭看伊講，撒該緊緊落來，因為今á日我的確tio̍h tiàm你ê家。
路加福音 19 6| 就緊緊落來，歡喜接納伊
路加福音 19 7| 眾人看見，nga̍uh-nga̍uh念講，伊入去歇tī pháiⁿ人ê厝。
路加福音 19 8| 撒該khiā-teh，對主講，主ah，我將所有ê一半hō͘ sòng-hiong人；若是bat歪甚麼人，就將四倍賠伊
路加福音 19 9| 耶穌對伊講，今á日拯救到tī chit-ê家；為tio̍h伊也是亞伯拉罕ê Kiaⁿ孫。
路加福音 19 10| 因為人子到，是beh chhē失落ê，來救伊。
路加福音 19 11| In聽見chiah-ê話ê時，耶穌koh設一個譬喻，是因為伊已經近耶路撒冷，in也phah算上帝ê國beh liâm-piⁿ顯明。
路加福音 19 12| 伊就講，有一個尊貴ê人去遠遠ê所在beh受封來得tio̍h國，chiah 倒tńg來。
路加福音 19 13| 就叫伊十個奴僕，用銀十斤hō͘ in，對in講，去做seng-lí到我tò來。
路加福音 19 14| 總是伊本國ê百姓怨恨伊，差使者tè後去講，阮m̄ ài chit人做阮ê王。
路加福音 19 15| 伊得tio̍h國倒tńg來，就吩咐叫hiah-ê對伊領銀ê奴僕來，ài beh知in做seng-lí所thàn ê。
路加福音 19 16| 頭一個來伊ê面前講，主ah，你一斤ê銀已經thàn十斤lah。
路加福音 19 17| 伊kā伊講，好ah，好ê奴僕，因為你tī至sió-khóa ê事已經盡忠，taⁿ hō͘你管十個城。
路加福音 19 18| Hit-ê第二個來講，主ah，你一斤ê銀已經得tio̍h五斤lah。
路加福音 19 19| 伊也kā伊講，hō͘你也管五個城。
路加福音 19 20| Koh一個來講，主ah，你看，你一斤ê銀tī chia，我用手巾包khǹg-teh；
路加福音 19 21| 因為我驚你，你是嚴核ê人，the̍h所無hē ê，割所無掖ê。
路加福音 19 22| 伊kā伊講，Pháiⁿ ê奴僕ah，就你所講ê我beh擬斷你。你既然知我是嚴核ê人，the̍h所無hē ê，割所無掖ê；
路加福音 19 23| 啥事m̄將我ê銀去lokti7錢店，到我來ê時，thang連hit-ê利息續the̍h？
路加福音 19 24| 就kā邊á khiā ê人講，將伊一斤ê銀kā伊the̍h來，hō͘ hit-ê有十斤ê。
路加福音 19 25| Inka7伊講，主ah，伊有十斤lah。
路加福音 19 26| 我kā lín講，見若有ê beh hō͘伊；無ê，連伊所有ê也beh kā伊the̍h去。
路加福音 19 27| 但是我hiah-ê對敵，m̄ ài我做in ê王ê，tio̍h拖in來，tī我ê面前thâi死in。
路加福音 19 28| 耶穌講soah，進前行，上耶路撒冷。
路加福音 19 29| 行近Pek-hoat-kî kap 伯大尼，tī hit-ê名叫橄欖ê山，就差兩個學生，講，
路加福音 19 30| lín去對面ê鄉社，入去ê時beh tú-tio̍h一隻驢á縛tī hia，iáu-bē bat有人騎ê，tháu開kā伊牽來。
路加福音 19 31| 若有人問lín，Tháu驢beh啥事？lín tio̍h講，主欠用伊。
路加福音 19 32| 所差ê人去，果然tú-tio̍h照伊所kā in講ê。
路加福音 19 33| Tháu驢á ê時，主人對in講，Tháu驢á beh啥事？
路加福音 19 34| In講，主欠用伊。
路加福音 19 35| 就牽伊就近耶穌；將in ê衫phoa̍h tī驢á頂，扶耶穌騎伊。
路加福音 19 36| 伊行ê時，人用in ê衫鋪tī路裡。
路加福音 19 37| 已經近，beh落橄欖山，kui陣ê學生就歡喜，大聲o-ló上帝，為tio̍h所看見lóng總ê權能；
路加福音 19 38| 講，Tī主ê名來ê王，應該得tio̍h o-ló，tī天裡和平，tī至koânê位榮光。
路加福音 19 39| 眾人中有幾nā ê法利賽人對伊講，先生ah，tio̍h責備你ê學生。
路加福音 19 40| 伊應講，我kā lín講，in若靜靜，hiah-ê石頭beh喉叫。
路加福音 19 41| 已經近，看見城就為tio̍h伊啼哭，講，
路加福音 19 42| 設使你tī chit日若知關係平安ê事！總是taⁿ對你ê目睭隱密。
路加福音 19 43| 因為時日beh到，你ê對敵beh周圍起土城來圍你，四面困苦你；
路加福音 19 44| koh beh hō͘你kap你內中ê kiáⁿ兒lóng倒地；無留兩塊石相疊；因為你m̄知眷顧你ê日。
路加福音 19 45| 已經入殿堂，就趕出hiah-ê賣物ê；
路加福音 19 46| kā in講，有記載講，我ê厝beh做祈禱ê厝，但是lín hō͘伊做賊巢。
路加福音 19 47| 耶穌日日tī殿裡教示人。Chiah-ê祭司頭、經學士以及百姓ê序大計謀beh滅伊；
路加福音 19 48| 總是chhē無步，因為百姓lóng致意聽伊。
路加福音 20 1| 有一日耶穌tī殿裡教示百姓，傳福音ê時，hiah-ê祭司頭經學士kap長老逼óa來對伊講，
路加福音 20 2| Tio̍h kā阮講，你用甚麼權行chiah-ê事？koh用chit-ê權hō͘你ê是是誰？
路加福音 20 3| 伊應講，我也問lín一句話，lín kā我講，
路加福音 20 4| 約翰ê洗禮是tùi天á是tùi人ah？
路加福音 20 5| In saⁿ-kap議論講，若講，Tùi thiⁿ；伊beh講，Án-ni，lín啥事m̄信伊？
路加福音 20 6| 若講，Tùi人，百姓lóng beh用石頭tìm咱；因為百姓lóng深信約翰做先知。
路加福音 20 7| In就應講，m̄知伊是tùi tá-lo̍h。
路加福音 20 8| 耶穌就kā in講，我也無beh kā lín講我是用甚麼權行chiah-ê tāi-chì。
路加福音 20 9| 耶穌就設chit-ê譬喻對百姓講，有一人知葡萄園，租hō͘佃戶，就去別位久久。
路加福音 20 10| 到期差一個奴僕就近佃戶，kah in將園內ê果子納伊；總是佃戶phah伊，hō͘伊空空去。
路加福音 20 11| Koh差別個奴僕；in也phah伊，也凌辱伊，hō͘伊空空去。
路加福音 20 12| Koh差第三個；in也傷伊，koh chhia伊出去。
路加福音 20 13| 園主就講，我beh怎樣做ah？我beh差我所疼ê Kiáⁿ，in敢會敬伊。
路加福音 20 14| 但是佃戶看見伊，就saⁿ-kap議論講，chit-ê是伊承接業ê Kiáⁿ，咱來害死伊，hō͘ hit-ê業歸tī咱。
路加福音 20 15| 就chhia伊出園外，來害死伊園主beh怎樣來辦in ah？
路加福音 20 16| 伊beh來滅hiah-ê佃戶，將伊ê園交代別人。In聽見就講，莫得有án-ni。
路加福音 20 17| 耶穌看in就講，所記載講，	師傅所棄sak ê石，	成做厝角頭ê石，
路加福音 20 18| chit句怎樣ah？見若跋倒tī chit塊石頂ê teh-beh破kô͘-kô͘；hō͘ chit塊石teh伊ê頂面ê beh幼boa̍h-boa̍h。
路加福音 20 19| Hit時hiah-ê經學士kap祭司頭知伊chit-ê譬喻是指in來講，就ài beh下手掠伊，但是驚百姓。
路加福音 20 20| 就當伊，也差sòe-choh假做義人，beh掠伊ê話縫，thang將伊交付總督ê政治kap權柄。
路加福音 20 21| 就問伊講，先生ah，阮知你所講所教示ê是正直，你也無用外貌取人，就是真實用上帝ê路教示人。
路加福音 20 22| 阮納稅hō͘該撒，合宜á無？
路加福音 20 23| 但是耶穌知in ê奸詐，就對in講，
路加福音 20 24| 將一個銀á hō͘我看。Chit-ê像kap號是是誰 ah？In講，該撒。
路加福音 20 25| 伊就kā in講，Án-ni，lín tio̍h將該撒ê物納hō͘該撒，將上帝ê物納hō͘上帝。
路加福音 20 26| In當百姓ê面前bōe會掠伊ê話縫；koh奇怪伊ê應答，就靜靜。
路加福音 20 27| 有撒都該人，就是講人無koh活ê，幾nā ê就近來問耶穌講，
路加福音 20 28| 先生ah，摩西有記來指示阮講，若有人，伊ê兄死有bó͘也無kiáⁿ，伊ê小弟tio̍h娶伊ê bó͘，生kiáⁿ來續接伊ê兄。
路加福音 20 29| Án-ni，有兄弟七人，大ê娶bó͘，無kiáⁿ就死；
路加福音 20 30| 第二個、第三個也娶伊；
路加福音 20 31| 七個lóng án-ni，無留kiáⁿ就死去。
路加福音 20 32| 後來婦人人也死。
路加福音 20 33| Án-ni，tī koh活ê時，chit-ê婦人人beh做in中間tá-lo̍h一個ê bó͘？因為chit七人lóng有娶伊做bó͘。
路加福音 20 34| 耶穌kā in講，Chit世界ê人有嫁有娶；
路加福音 20 35| 但是算做能堪得得tio̍h hit-ê世界，也tùi死人中koh活ê，就無嫁無娶；
路加福音 20 36| 因為也bōe會koh死；是親像天使一樣；已經做koh活ê人，就做上帝ê Kiáⁿ。
路加福音 20 37| 論死人koh活，摩西tī刺phè hit篇有指明，稱呼主做亞伯拉罕ê上帝，以撒ê上帝，雅各ê上帝。
路加福音 20 38| 伊m̄是死人ê上帝，是活人ê上帝；因為眾人為tio̍h伊來活。
路加福音 20 39| 有經學士幾nā人應講，先生ah，你所講ê是好。
路加福音 20 40| 因為in m̄敢koh問伊甚麼。
路加福音 20 41| 耶穌就對in講，人怎樣講基督做大衛ê後裔ah？
路加福音 20 42| 因為tī詩篇中大衛家己講，	主kā我ê主講，	坐我ê大pêng，
路加福音 20 43| thèng候我將你ê對敵做你ê腳踏椅。
路加福音 20 44| 大衛既然稱伊做主，就基督怎樣做伊ê後裔ah？
路加福音 20 45| 當眾百姓teh聽ê時，伊就kā伊ê學生講，
路加福音 20 46| Tio̍h持防hiah-ê經學士，inài穿長衫四界行，真ài tī街市裡hō͘人請安，會堂內坐高位，筵桌裡坐大位；
路加福音 20 47| in hiau-thun守寡人ê家伙，假意長長祈禱；in beh受罪koh-khah重。
路加福音 21 1| 耶穌kia̍h目看見chiah-ê好額人將in所獻ê hiat落庫房。
路加福音 21 2| Koh看見一個sòng-hiong ê守寡人將兩個半釐hiat落去。
路加福音 21 3| 就講，我真實kā lín講，Chit-ê sòng-hiong ê守寡人所hiat ê比眾人所hiat ê khah chōe。
路加福音 21 4| 因為眾人是對in有chhun ê hiat落去獻；但是chit-ê婦人人是對伊ê無夠ê一盡hiat伊所óa靠來活ê。
路加福音 21 5| 有人講起殿堂是用好石kap所獻ê物來裝飾，
路加福音 21 6| hit時耶穌講，Lín所看見hiah-ê物，日子beh到，tī chia beh無一塊石留tī石ê頂面，也無chhia落去。
路加福音 21 7| In就問伊講，先生ah，án-ni甚麼時beh有hiah-ê事？Koh chiah-ê事beh成ê時，有甚麼兆頭ah？
路加福音 21 8| 耶穌講，Tio̍h謹慎免得受迷惑。因為beh有chōe-chōe人託我ê名來講，我就是基督；koh講，時近lah；lín m̄-thang去tè in。
路加福音 21 9| Lín beh聽見交戰kap擾亂ê事，hit時m̄免驚惶。因為chiah-ê tāi-chì的確事先有；總是末期無liâm-piⁿ到。
路加福音 21 10| 就kā in講，百姓beh起來攻擊百姓，國也beh起來攻擊國。
路加福音 21 11| 地beh大振動，也chōe-chōe所在有飢荒、瘟疫；tùi天裡也beh有thang驚ê象kap大ê神蹟。
路加福音 21 12| Chiah-ê事ê事先人beh下手掠lín，khún-tio̍k lín，將lín送交tī會堂kap監牢，也為tio̍h我ê名帶lín到tī君王官府ê面前。
路加福音 21 13| Chiah-ê事beh成做lín ê干證。
路加福音 21 14| 所以lín ê心志tio̍h決斷無事先掛慮beh怎樣分訴。
路加福音 21 15| 因為我beh賞賜lín口才、智慧，就是lín ê眾對敵所bōe能抵擋辯駁ê。
路加福音 21 16| Lín也beh hō͘父母、兄弟、親戚、朋友解送；
路加福音 21 17| lín中間有ê beh hō͘ in害死；lín因為我ê名beh hō͘眾人怨恨；
路加福音 21 18| 總是lín一支頭毛也bōe失落。
路加福音 21 19| lín用吞忍得tio̍h lín ê活命。
路加福音 21 20| Lín看見耶路撒冷hō͘軍兵所圍，就知伊ê拋荒近lah。
路加福音 21 21| Hit時tī猶太ê tio̍h走去山裡；tī城內ê tio̍h出來；tī園裡ê m̄-thang入城。
路加福音 21 22| 因為chiah-ê日是伸冤ê日，hō͘所有記載ê lóng應驗。
路加福音 21 23| 當hiah-ê日有身孕kap hō͘嬰á食奶ê婦人人有災禍；因為beh有大ê困苦到tī hit-ê地方，也受氣到tī chit-ê百姓；
路加福音 21 24| in beh hō͘刀thâi死，受掠到萬邦；耶路撒冷beh hō͘列邦人thún踏，到列邦ê期滿。
路加福音 21 25| Tī日、月、星辰teh-beh有兆頭，tī地上列邦困苦；為tio̍h海kap湧hōa-hōa哮，就紛亂；
路加福音 21 26| 人對驚惶以及thèng候所beh到tī天下ê事就昏去；因為天上beh振動。
路加福音 21 27| Tī hit時beh看見人子用權能kap大榮光坐雲來。
路加福音 21 28| Tú-tú有chiah-ê事，lín tio̍h挺身起來kia̍h頭；因為lín ê贖回近lah。
路加福音 21 29| Koh用譬喻kā in講，試看無花果kap lóng總ê樹，
路加福音 21 30| inpuh-íⁿ ê時lín看見，就家己知夏天近lah。
路加福音 21 31| Án-ni，lín看見chiah-ê事就tio̍h知上帝ê國近lah。
路加福音 21 32| 我實在kā lín講，Chit世代iáu-bē過去，chiah-ê tāi-chì lóng beh成。
路加福音 21 33| 天kap地beh無去，我ê話bōe無去。
路加福音 21 34| 但是lín tio̍h家己謹慎，驚了lín ê心hō͘貪食、酒醉，kap chit世間ê掛慮phah亂，就hit日親像活tauh忽然到tī lín；
路加福音 21 35| 因為hit日beh親像án-ni到tī見若khiā起全地面ê眾人。
路加福音 21 36| 但是lín tio̍h ta̍k時警醒、祈禱，hō͘ lín會得閃避將來lóng總ê事，來khiā tī人子ê面前。
路加福音 21 37| 耶穌日時tī殿裡教示人；暝時出去，歇tī hit-ê名做橄欖ê山。
路加福音 21 38| 眾百姓透早去殿裡chhē伊，ài beh聽伊
路加福音 22 1| 除酵節，也名pôaⁿ過節，近lah。
路加福音 22 2| Chiah-ê祭司頭kap經學士chhē看有甚麼法thang害死耶穌；因為是驚百姓。
路加福音 22 3| 撒旦入tī hit-ê叫做Ka-lio̍k ê猶大，伊是十二個學生ê一個；
路加福音 22 4| 就去kap chiah-ê祭司頭有司官saⁿ-kap參詳，beh用甚麼法將耶穌交in。
路加福音 22 5| In歡喜，約beh銀hō͘伊。
路加福音 22 6| 猶大允伊；就chhē機會，當百姓無tī-teh ê時，將耶穌交in。
路加福音 22 7| 除酵節，應該thâi pôaⁿ過節ê羊羔，hit-ê日已經到，
路加福音 22 8| 耶穌差彼得、約翰講，lín去替咱備辦pôaⁿ過節ê筵席，hō͘咱thang來食。
路加福音 22 9| Inka7伊講，Ài阮tī甚麼所在備辦？
路加福音 22 10| 伊kā in講，lín去入城，就有一人帶水瓶beh tú-tio̍h lín，tio̍h tè伊入伊所入ê厝。
路加福音 22 11| Kā hit間厝ê主人講，先生問講，客廳tī tá-lo̍h？我beh tī hia kap我ê學生食pôaⁿ過節。
路加福音 22 12| 伊beh用樓頂排設ê大聽hō͘ lín看；lín tio̍h tī hia備辦。
路加福音 22 13| In去，果然tú-tio̍h照伊所kā in講ê，就tī hia備辦pôaⁿ過節。
路加福音 22 14| 時到耶穌坐桌，使徒也kap伊坐。
路加福音 22 15| 伊對in講，Tī受害ê事先，我不止意愛kap lín食chit-ê pôaⁿ過節；
路加福音 22 16| 因為我kā lín講，我無beh koh食伊，到伊應驗tī上帝ê國。
路加福音 22 17| 就接杯，祝謝了講，Lín將chit-ê分hō͘ lín ta̍k人；
路加福音 22 18| 因為我kā lín講，taⁿ了後我無beh lim葡萄汁，到上帝ê國來。
路加福音 22 19| Koh the̍h餅祝謝來peh hō͘ in，講，chit-ê是我ê身軀，為tio̍h lín來獻ê；lín行chit-ê來記念我。
路加福音 22 20| 食了後捧杯也是án-ni，講，Chit-ê杯是新約，tī我ê血來設立ê，就是為tio̍h lín流出ê。
路加福音 22 21| 但是賣我ê人，伊ê手kap我tī桌裡。
路加福音 22 22| 因為人子真正去，照所定tio̍h ê；但是伊hō͘甚麼人賣，hit人有災禍！
路加福音 22 23| In就相對問其中甚麼人beh做chit-ê tāi-chì。
路加福音 22 24| In有teh相爭，看從中甚麼人算做大。
路加福音 22 25| 耶穌就kā in講，列邦ê君王做主來治理in；管轄in ê稱做恩主。
路加福音 22 26| 但是lín就m̄是án-ni；lín中間最大ê tio̍h親像序細，做頭ê tio̍h親像差用。
路加福音 22 27| 甚麼號人最大？是坐桌ê，á是做差用ê ah？Kiám m̄是坐桌ê mah？但是我tī lín中間親像做差用ê。
路加福音 22 28| Lín就是常常kap我tī試煉中ê，
路加福音 22 29| 我用國封lín，親像我ê父bat用國封我一樣；
路加福音 22 30| hō͘ lín tī我ê國lim食tī我ê桌；lín也beh坐tī座位，審判以色列十二個支派。
路加福音 22 31| Koh講，西門，西門ah，你看，撒旦batai3得tio̍h lín，ài簸lín親像簸麥；
路加福音 22 32| 但是我有替你祈禱，hō͘你ê信無失落；你歸正了後，tio̍h堅固你ê兄弟。
路加福音 22 33| 彼得kā伊講，主ah，我便便kap你關落監，也kap你死。
路加福音 22 34| 伊就講，彼得ah，我kā你講，今á日雞iáu-bē啼，你beh三pái m̄認我。
路加福音 22 35| Koh kā學生講，我前差lín無帶錢袋，kap tah-liân，kap鞋，lín有欠甚麼無？In講，無。
路加福音 22 36| 伊就kā in講，若是taⁿ有錢袋ê tio̍h帶伊，有tah-liân ê也tio̍h án-ni；無刀ê，tio̍h賣伊ê衫，來買刀。
路加福音 22 37| 因為我kā lín講，所記載ê講，算伊kap不法ê人同列，chit句話的確應驗tī我；因為干涉我ê taⁿ beh成lah。
路加福音 22 38| In講，主ah，你看，tī chia有兩支刀。伊kā in講，夠額lah。
路加福音 22 39| 耶穌出去，照常去橄欖山；學生也tè伊。
路加福音 22 40| 到hit所在就kā in講，Lín tio̍h祈禱，免得入迷惑。
路加福音 22 41| 就離開in約略有hiat石頭ê遠，跪落去祈禱講，
路加福音 22 42| 父ah，你若肯，tio̍h將chit-ê杯離開我；獨獨m̄是我ê意思，是你ê意思tio̍h成。
路加福音 22 43| 有一個天使tùi天出現，來壯伊ê力。
路加福音 22 44| 耶穌苦痛到極，祈禱ná迫切；伊ê汗是親像大點血滴落地。
路加福音 22 45| 祈禱soah起來，去就近學生，看見in為tio̍h憂悶teh睏；
路加福音 22 46| 就kā in講，啥事睏？起來祈禱，免得入迷惑。
路加福音 22 47| Iáu teh講ê時，有kui陣人到；十二學生ê一個，hit-ê叫做猶大ê，行tī in ê頭前，近óa耶穌beh kā伊chim。
路加福音 22 48| 但是耶穌kā伊講，猶大，你用chim嘴賣人子mah？
路加福音 22 49| 左右ê人看見所beh到ê事就講，主ah，阮tio̍h用刀來thâi in mah？
路加福音 22 50| 其中一人thâi祭司頭ê奴僕，削去伊chiàⁿ-pêng ê耳á。
路加福音 22 51| 耶穌應講，Tāi-chì到án-ni，請容允這；就摸伊ê耳á，來醫好伊
路加福音 22 52| 耶穌tùi hiah-ê來攻擊伊ê祭司頭、殿司、長老講，Lín kia̍h刀kap鎚出來親像攻擊賊mah？
路加福音 22 53| 我日日kap lín tī殿裡，lín無伸手攻擊我；但是chit tia̍p是lín ê時，kap烏暗ê權勢。
路加福音 22 54| In就掠伊，帶伊去，帶伊入祭司頭ê厝。彼得遠遠tè伊。
路加福音 22 55| 人tī埕裡起火，saⁿ-kap teh坐，彼得也坐tī in中間。
路加福音 22 56| 有一個女婢看見伊ǹg火光teh坐，注目看伊，講，Chit人也是kap伊做陣。
路加福音 22 57| 伊m̄認講，婦人人ah，我m̄-bat伊
路加福音 22 58| Tiap-á久koh一人看見講，你也是in ê人。彼得講，人ah，我m̄是。
路加福音 22 59| 過半時久，koh一人出力講，Chit人真正kap伊做陣，因為伊也是加利利人。
路加福音 22 60| 但是彼得講，人ah，你所講ê，我m̄知。Iáu teh講ê時，雞liâm-piⁿ啼。
路加福音 22 61| 主oa̍t頭看彼得。彼得就記得主ê話，有怎樣kā伊講，今á日雞啼ê事先，你beh三pái m̄認我。
路加福音 22 62| 伊就出去外面，大啼哭。
路加福音 22 63| 顧守耶穌ê人戲弄伊，phah伊；
路加福音 22 64| 掩伊ê面，問伊講，你tio̍h做先知來講，phah你ê是是誰 ah。
路加福音 22 65| Koh講chōe-chōe項來褻瀆伊
路加福音 22 66| 到天光，百姓ê長老會聚集，其中有chiah-ê祭司頭kap經學士；in就帶耶穌到in ê公會講，
路加福音 22 67| 你若是基督tio̍h kā阮講。
路加福音 22 68| 耶穌kā in講，我若kā lín講，lín m̄信；若問lín，lín也m̄應。
路加福音 22 69| 總是taⁿ了後，人子beh坐tī上帝權能ê大pêng。
路加福音 22 70| 大家講，Án-ni，就你是上帝ê Kiáⁿ mah？伊對in講，Lín講我就是。
路加福音 22 71| In講，Mih-sái用別項ê干證？咱本身有聽見伊親嘴所講ê。
路加福音 23 1| In全會ê人lóng起來，帶伊到彼拉多ê面前；
路加福音 23 2| 告伊講，阮看chit人迷惑阮ê百姓，禁人納稅hō͘該撒，家己稱做基督，做王。
路加福音 23 3| 彼拉多問伊講，你是猶太人ê王mah？應伊講，你講，就是。
路加福音 23 4| 彼拉多tùi hiah-ê祭司頭kap Kui陣ê人講，我看chit人無罪。
路加福音 23 5| 總是inná出力講，伊搖動百姓，遍猶太傳教，tùi加利利起到chia。
路加福音 23 6| 彼拉多一下聽見，就問看chit人是加利利人á m̄是。
路加福音 23 7| 已經知伊屬tī希律所管轄，就送伊hō͘希律；hit時希律也tī耶路撒冷。
路加福音 23 8| 希律看見耶穌就真歡喜，是久久ài看見伊，因為bat聽見伊ê事，kohng3望看見伊行神蹟。
路加福音 23 9| 就用chōe-chōe話問伊；但是耶穌無應伊一句。
路加福音 23 10| Hiah-ê祭司頭kap經學士khiā-teh，出力告伊。
路加福音 23 11| 希律kap伊ê兵目底無伊，戲弄伊；用súi ê衫kā伊穿，koh送還彼拉多。
路加福音 23 12| 希律kap彼拉多平時結怨，hit日就做朋友。
路加福音 23 13| 彼拉多召hiah-ê祭司頭，kap有司chham百姓來，
路加福音 23 14| 對in講，Lín帶chit-ê人到我chia，講伊是迷惑百姓ê；你看，我tī lín ê面前已經審問伊；總是論到lín所告伊ê事，我查出伊lóng無罪。
路加福音 23 15| 希律也是án-ni；因為有將伊送還咱；也你看，伊所行無一項應該死ê事。
路加福音 23 16| 所以我behphah來tháu放伊
路加福音 23 17| 
路加福音 23 18| In一齊喉叫講，Tio̍h除去chit-ê人，放巴拉巴hō͘阮。
路加福音 23 19| Chit-ê 巴拉巴，因為tī城內作亂koh thâi-死人，chiah關落監。
路加福音 23 20| 彼拉多ài放耶穌，就koh kap in講。
路加福音 23 21| 但是in叫，釘伊十字架，釘伊十字架。
路加福音 23 22| 彼拉多第三pái對in講，是怎樣？伊有行甚麼pháiⁿ？我看伊無一項應該死ê罪；所以behphah來tháu放伊
路加福音 23 23| In大聲迫切求釘伊tī十字架。In ê聲khah贏。
路加福音 23 24| 彼拉多擬斷照in所求ê來行:
路加福音 23 25| 就tháu放in所求hit-ê為tio̍h作亂續thâi死人關落監ê；將耶穌交in，來順in ê意思。
路加福音 23 26| 帶耶穌去ê時，有一個Kó͘-lī-nāi ê人，西門，tùi鄉下來，in就khiú伊來，將十字架掛tī伊ê肩頭，hō͘伊giâ來tè耶穌。
路加福音 23 27| Tè伊ê人有百姓kap婦人人chōe-chōe，婦人人為tio̍h伊搥胸哀傷。
路加福音 23 28| 耶穌oa̍t頭對in講，耶路撒冷ê婦人人ah，莫得為tio̍h我啼哭，tio̍h為tio̍h lín家己kap家己ê Kiáⁿ兒來啼哭:
路加福音 23 29| 因為時beh到，人beh講，bōe會懷孕ê婦人人，bē bat生產ê胎，bē bat hō͘ gín-ná suh ê奶頭，有福氣。
路加福音 23 30| Hit時人就beh對山講，Teh阮；也對山á講，蓋阮。
路加福音 23 31| 因為tī青ê樹木若行án-ni，就tī乾ê樹木beh怎樣ah？
路加福音 23 32| Koh有兩個犯人hō͘人帶去，kap耶穌同受死。
路加福音 23 33| 到一所在名叫頭殼碗，就tī hia釘伊tī十字架；koh釘hiah-ê犯人，一個tī chiàⁿ-pêng，一個tī tò-pêng。
路加福音 23 34| 耶穌講，父ah，赦免in，因為in所做ê，in m̄知。人就liam-khau分伊ê衫。
路加福音 23 35| Hiah-ê有司譏刺伊講，伊bat救別人；若是做上帝ê基督，受揀選ê，tio̍h救家己。
路加福音 23 36| 兵丁也戲弄伊，近óa用醋hō͘伊，
路加福音 23 37| 講，你若是猶太人ê王，tio̍h救家己。
路加福音 23 38| Tī伊ê頂面有斬條寫講，chit-ê是猶太人ê王。
路加福音 23 39| 受吊teh ê犯人一個褻瀆伊，講，你Kiám m̄是基督mah？Tio̍h救家己kap阮。
路加福音 23 40| 第二個應來責備伊，講，你既然同受罪，連上帝也m̄驚mah？
路加福音 23 41| 咱受罪是公道；因為咱所受ê合tī咱所行；但是chit人所行ê，無一項m̄ tio̍h。
路加福音 23 42| 就講，耶穌ah，你tī你ê國來ê時，tio̍h記得我。
路加福音 23 43| 耶穌就kā伊講，我實在kā你講，今á日你beh kap我tī樂園。
路加福音 23 44| 日中晝，全地烏暗；到三點鐘ê時，日ê光無去；
路加福音 23 45| 殿內ê帳tùi中裂開。
路加福音 23 46| 耶穌大聲叫，就講，父ah，我ê神交代你ê手。Chiah-ê話講soah，氣就斷。
路加福音 23 47| 百總看見chit-ê tāi-chì，歸榮光上帝，講，Chit-ê真正是義ê人。
路加福音 23 48| 聚集teh看ê眾人看見chiah-ê tāi-chì，lóng搥胸tò去。
路加福音 23 49| Hiah-ê Kap耶穌相識ê，以及hiah-ê tùi加利利tè伊來ê婦人人，lóng遠遠teh khiā，來看chiah-ê事。
路加福音 23 50| 有一人名約瑟，伊是議員，做人好koh義；
路加福音 23 51| 伊無同hiah-ê人所計謀所做ê，伊是屬猶太人ê A-lī-má-thài城，平素欣慕上帝國ê。
路加福音 23 52| Chit人去見彼拉多，來求耶穌ê身屍。
路加福音 23 53| 就收伊落來，用幼苧布包伊，hē tī石鑿ê墓，lóng bē bat埋葬人ê。
路加福音 23 54| Hit日就是備辦節ê日，安歇日近lah。
路加福音 23 55| Tùi加利利kap耶穌saⁿ-kap來hiah-ê婦人人tè tī後面，看伊ê墓，kap怎樣hē伊ê身屍。
路加福音 23 56| 就tò去備辦香料、香油；當安歇日照誡命來歇。
路加福音 24 1| 七日ê頭一日，天phú光，hiah-ê婦人人帶所備辦hiah-ê香料到墓；
路加福音 24 2| 看見石已經tùi墓門kō開。
路加福音 24 3| 就入去，無看見主ê身屍。
路加福音 24 4| 為tio̍h án-ni teh躊躇ê時，忽然有兩人khiā tī in身邊，衣裳光nà-nà。
路加福音 24 5| 婦人人驚惶，面àⁿ落地；hit兩人kā in講，啥事tī死人中chhē活人ah？
路加福音 24 6| 伊無tī chia，已經koh活。Lín tio̍h記得伊iáu tī加利利ê時有怎樣kā lín講，
路加福音 24 7| 人子的確tio̍h交tī罪人ê手，hō͘ in釘tī十字架，第三日koh活。
路加福音 24 8| In就記得伊ê話；
路加福音 24 9| tùi墓裡tò去，將chiah-ê事lóng報hō͘十一個學生kap其餘ê眾人知。
路加福音 24 10| 去tùi使徒講chiah-ê tāi-chì ê，就是Boa̍t-tāi-lia̍p ê馬利亞，kapIok-a-ná，kap雅各ê老母馬利亞，以及其餘kap in做伴ê婦人人。
路加福音 24 11| 使徒看hiah-ê話做無影，也m̄信伊
路加福音 24 12| 但是彼得起來走到墓裡，àⁿ落去看，只有看見幼苧布nā-tiāⁿ；就tò去in厝，teh奇怪所經過ê事。
路加福音 24 13| Siāng hit日，學生中有兩人去一個鄉社，名Í-má-ngó͘，離耶路撒冷二十五里。
路加福音 24 14| In saⁿ-kap談論所經過lóng總ê事。
路加福音 24 15| In teh談論相問ê時，耶穌本身近óa，kap in saⁿ-kap行。
路加福音 24 16| In兩人迷目，致到bōe認得伊。
路加福音 24 17| 伊對in講，Lín行ê時，saⁿ-kap辯論ê是甚麼話？In就khiā-teh，面帶憂容。
路加福音 24 18| 其中一個，名Kek-liû-pa，應伊講，你kiám單身出外tī耶路撒冷，也m̄知近日tī hia所經過ê事mah？
路加福音 24 19| 伊kā in講，甚麼事ah？Inka7伊講，就是拿撒勒人耶穌ê事；伊是先知人，tī上帝kap眾百姓ê面前所講所行有權能；
路加福音 24 20| 也hiah-ê祭司頭kap咱ê序大解送伊去定死罪，釘伊tī十字架。
路加福音 24 21| 但是阮平素teh ǹg望伊就是hit-ê beh贖回以色列ê。M̄-nā án-ni，koh chiah-ê事成已經三日lah。
路加福音 24 22| Koh阮中間幾nā ê婦人人hō͘阮真gông-ngia̍h；因為inphah-phú光到墓裡；
路加福音 24 23| 無看見伊ê身屍，就來講，in有看見天使出現，講伊koh活lah。
路加福音 24 24| 阮中間幾nā人到墓裡，果然看見照婦人人所講ê；總是無看見伊
路加福音 24 25| 耶穌對in講，無知ê人ah，先知所講一切ê話，lín ê心怎樣hiah oh信ah！
路加福音 24 26| 基督受chiah-ê艱苦，來入伊ê榮光，Kiám m̄應該mah？
路加福音 24 27| 就tùi摩西kap眾先知起，見若聖經中所指伊ê，lóng kā in解明。
路加福音 24 28| 將近所去ê鄉社，耶穌親像beh行khah遠。
路加福音 24 29| 兩人強留伊講，請kap阮tòa；時已經òaⁿ，日beh落lah。伊就入去，beh kap in tòa。
路加福音 24 30| Saⁿ-kap坐桌ê時，耶穌the̍h餅祝謝，peh來hō͘ in。
路加福音 24 31| In ê目睭開，就認得伊；liâm-piⁿ無koh看見。
路加福音 24 32| In就saⁿ-kap講，路裡伊kap咱講話，開拆聖經ê時，咱ê心kiám無熱mah？
路加福音 24 33| 就即時起身，tò去耶路撒冷，tú-tio̍h十一個學生，kap同tī-teh ê人聚集teh講，
路加福音 24 34| 主果然koh活，也出現hō͘西門看見。
路加福音 24 35| In兩人也講起tī路裡所tú-tio̍h ê事，kap tī peh餅ê時in怎樣認得伊
路加福音 24 36| In teh講chiah-ê話ê時，耶穌本身khiā tī in中間，kā in講，願lín平安。
路加福音 24 37| In gông-ngia̍h koh驚，掠做所看見ê是神。
路加福音 24 38| 伊就kā in講，Lín啥事jû亂，心內生起僥疑ah？
路加福音 24 39| Tio̍h看我ê手我ê腳，就是我本身；摸我，就知；因為神無骨無肉，照lín看見我lóng是有。
路加福音 24 40| 講án-ni，就將手kap腳hō͘ in看。
路加福音 24 41| 學生為tio̍h歡喜ê緣故，iáu-kú無信，koh teh奇怪，伊kā in講，Lín tī chia有甚麼thang食無？
路加福音 24 42| In就將pek ê魚一片hō͘伊；
路加福音 24 43| 伊the̍h去，當in ê面前食伊。
路加福音 24 44| Koh對in講，Chiah-ê就是我iáu-kú kap lín tī-teh ê時所對lín講ê話，講見若tī摩西ê律法，kap hiah-ê先知，以及詩篇，所記載指我ê話lóng的確tio̍h應驗。
路加福音 24 45| 就開in ê心竅，hō͘ in能曉悟hiah-ê聖經。
路加福音 24 46| Koh kā in講，有án-ni記載，基督tio̍h受苦，第三日tùi死人中koh活；
路加福音 24 47| 也反悔kap赦罪ê道理beh tī伊ê名來傳到萬邦，是tùi耶路撒冷起。
路加福音 24 48| Lín做chiah-ê tāi-chì ê干證。
路加福音 24 49| 也我beh差我ê父所應允ê到tī lín；總是lín tio̍h tiàm tī chit-ê城，thèng候tùi頂面落來ê權能親像衫kā lín穿。
路加福音 24 50| 就chhōa in出去到伯大尼 ê對面，kia̍h起手，kā in祝福。
路加福音 24 51| 祝福ê時，就離別in，受chih接上天。
路加福音 24 52| In就拜伊；就倒tńg去耶路撒冷，大大歡喜:
路加福音 24 53| 常常tī殿內，o-ló上帝。
約翰福音 1 1| Tī起頭有道，道kap上帝saⁿ-kap tī-teh，道就是上帝。
約翰福音 1 2| Chit-ê道tī起頭kap上帝saⁿ-kap tī-teh。
約翰福音 1 3| 萬物tùi道來創造；見若受創造ê，無一項m̄是對伊來創造。
約翰福音 1 4| 活命tī伊ê內面；chit-ê活命是人ê光。
約翰福音 1 5| 光照tī烏暗；烏暗無接納伊。
約翰福音 1 6| 有一人tùi上帝差來，名叫約翰。
約翰福音 1 7| Chit-ê人來做干證，是beh為tio̍h光做干證，hō͘眾人對伊來信。
約翰福音 1 8| 伊m̄是hit-ê光，是beh為tio̍h光做干證nā-tiāⁿ。
約翰福音 1 9| 有真ê光來入世間，teh照萬人。
約翰福音 1 10| 伊tī世間，世間對伊來創造，也世間m̄-bat伊。
約翰福音 1 11| 伊到家己ê所在，也家己ê人m̄接納伊。
約翰福音 1 12| 見若接納伊ê，就是信伊ê名ê人，伊就賞賜in有權，成做上帝ê kiáⁿ兒；
約翰福音 1 13| in m̄是tùi血氣，亦m̄是tùi肉體ê意思，亦m̄是tùi人ê意思生ê，就是tùi上帝。
約翰福音 1 14| 道成肉體，khiā起tī咱中間，有恩典kap真理滿滿；koh阮bat看見伊ê榮光，親像獨生ê kiáⁿ tùi父所得ê榮光。
約翰福音 1 15| 約翰為tio̍h伊做干證，叫講，Chit-ê就是我所講，tè尾我來ê，成做我ê事先；因為伊本事先我tī-teh。
約翰福音 1 16| 因為tùi伊ê充滿咱lóng有所受，就恩典續接恩典。
約翰福音 1 17| 因為律法是tùi摩西來傳；恩典kap真理是tùi耶穌基督chiah有。
約翰福音 1 18| Bē bat有人看見上帝；只有tī父心懷中獨生ê kiáⁿ有表明伊。
約翰福音 1 19| 約翰ê干證記tī下底： 猶太人tùi耶路撒冷差祭司kap利未人就近伊來問講，你是是誰？
約翰福音 1 20| Hit時約翰承認無隱瞞；伊承認講，我m̄是基督。
約翰福音 1 21| Koh問伊，這是怎樣？你是以利亞mah？伊講，m̄是。你是hit-ê先知mah？應講，m̄是。
約翰福音 1 22| 就kā伊講，你是是誰？hō͘阮thang回覆差阮ê。你tio̍h講家己是怎樣？
約翰福音 1 23| 講，我就是teh叫tī曠野ê ê聲，講，修直主ê路，親像先知以賽亞所講ê。
約翰福音 1 24| Hiah-ê人就是法利賽人所差ê。
約翰福音 1 25| In koh問伊講，你若m̄是基督，亦m̄是以利亞，亦m̄是hit-ê先知，怎樣行洗禮ah？
約翰福音 1 26| 約翰應伊，講，我是用水行洗禮；有khiā tī lín中間ê，lín m̄-bat伊。
約翰福音 1 27| 伊就是tè尾我來ê，就tháu伊ê鞋帶，我亦bōe堪得。
約翰福音 1 28| Chiah-ê事行tī約旦外ê伯大尼，就是約翰行洗禮ê所在。
約翰福音 1 29| 隔日，約翰看見耶穌就近伊，就講，你看，上帝ê羊羔，就是擔當世間ê罪ê。
約翰福音 1 30| Chit-ê就是我所bat講，有一人tè尾我來，成做我ê事先，因為伊本事先我tī-teh。
約翰福音 1 31| 我本m̄-bat伊；獨獨beh hō͘伊顯明tī以色列人，所以我來用水行洗禮。
約翰福音 1 32| 約翰koh干證講，我bat看見聖神親像鴿á tùi天降落，歇tī伊頂面。
約翰福音 1 33| 我平素m̄-bat伊；獨獨差我用水行洗禮ê，kā我講，你看聖神降臨，歇tī伊頂面，伊就是用聖神行洗禮ê。
約翰福音 1 34| 我bat看見，來干證chit-ê是上帝ê kiáⁿ。
約翰福音 1 35| Koh隔日，約翰kap伊兩個學生teh khiā；
約翰福音 1 36| 看見耶穌teh行，就講，你看，上帝ê羊羔。
約翰福音 1 37| Hit兩個學生聽伊所講，就tè耶穌。
約翰福音 1 38| 耶穌oa̍t-tńg身，看in teh tè伊，就kā in講，Lín teh chhē甚麼？In kā伊講，拉比，你tiàm-tī tá-lo̍h？(拉比，翻譯就是先生)
約翰福音 1 39| 耶穌kā in講，Lín來就會看見。In就去，看伊所tòa ê所在；hit日kap伊saⁿ-kap tòa；hit時約略四點鐘。
約翰福音 1 40| 聽約翰ê話來tè耶穌ê兩人，其中一個是西門彼得ê兄弟，安得烈。
約翰福音 1 41| 伊事先tú-tio̍h in兄弟西門，kā伊講，阮已經tú-tio̍h彌賽亞(翻譯就是基督)。
約翰福音 1 42| 就chhōa伊就近耶穌。耶穌看伊講，你就是約翰ê kiáⁿ西門；你beh稱做磯法(翻譯就是彼得)。
約翰福音 1 43| Koh隔日，耶穌beh去加利利，tú-tio̍h腓力；就kā伊講，Tè我。
約翰福音 1 44| 腓力是伯賽大ê人，kap安得烈彼得同城。
約翰福音 1 45| 腓力tú-tio̍h那但業，就kā伊講，摩西記tī律法kap chiah-ê先知所記ê，阮已經tú-tio̍h伊，就是約瑟ê kiáⁿ，拿撒勒人，耶穌。
約翰福音 1 46| 那但業kā伊講，拿撒勒kiám會出甚麼好物mah？腓力講，來看。
約翰福音 1 47| 耶穌看見那但業就近伊，就chí伊，講，你看，真正是以色列人，sim無詭譎ê。
約翰福音 1 48| 那但業kā伊講，Tùi tá-lo̍h bat我？耶穌講，腓力iáu-bē叫你，你tī無花果樹腳，我已經看見你lah。
約翰福音 1 49| 那但業應伊講，拉比，你就是上帝ê kiáⁿ；你就是以色列ê王。
約翰福音 1 50| 耶穌應伊講，因為我kā你講，我已經看見你tī無花果樹腳，你就信mah？你beh看見tāi-chì比chiah-ê khah大ê。
約翰福音 1 51| Koh kā伊講，我實實kā lín講，Lín beh看見天開，上帝ê天使上落tī人子ê頂面。
約翰福音 2 1| 第三日tī加利利ê Ka-ná有婚姻ê筵席；耶穌ê老母tī hia；
約翰福音 2 2| 耶穌kap伊ê學生也hō͘ in請去赴筵席。
約翰福音 2 3| 酒用了，耶穌ê老母就對伊講，In無酒lah。
約翰福音 2 4| 耶穌kā伊講，老母ah，我kap你甚麼干涉？我ê時iáu-bē到。
約翰福音 2 5| 伊ê老母kā chiah-ê差用ê人講，凡若伊kā lín講ê，lín tio̍h行伊。
約翰福音 2 6| 照猶太人洗清氣ê例，tī hia有排六個石甕，ta̍k-ê能tóe得兩三桶水。
約翰福音 2 7| 耶穌kā差用ê人講，用水hō͘伊滿甕。就hō͘伊滿到甕口。
約翰福音 2 8| Koh kā in講，Taⁿ tio̍h iúⁿ伊，捧hō͘掌理筵桌ê人。就捧hō͘伊。
約翰福音 2 9| 水變做酒，掌理筵桌ê試lim伊，m̄知tùi tá-lo̍h來，(獨獨iúⁿ水ê差用知) ；掌理筵桌ê就叫新kiáⁿ婿來，
約翰福音 2 10| kā伊講，人lóng是事先排好酒；到人lim chōe-chōe，chiah用khah次ê；獨獨你留好酒到chit-tia̍p。
約翰福音 2 11| Chit-ê頭一pái ê神蹟，耶穌行tī加利利ê Ka-ná，來顯出伊ê榮光；伊ê學生就信伊。
約翰福音 2 12| Chit-ê事以後，伊kap伊ê老母，kap兄弟，以及伊ê學生落去迦百農；tiàm hia無幾日。
約翰福音 2 13| 猶太人ê pôaⁿ過節近lah，耶穌上耶路撒冷。
約翰福音 2 14| Tī殿裡tú-tio̍h有賣牛、羊、鴿á，亦有換錢ê teh坐。
約翰福音 2 15| 耶穌用索做鞭，趕in kap羊牛lóng出殿；koh chhia-tó換錢ê人ê錢，péng-lìn-tńg in ê桌；
約翰福音 2 16| koh kā賣鴿á ê講，帶chiah-ê物去；m̄ thang用我ê父ê厝做買賣ê厝。
約翰福音 2 17| 伊ê學生記得聖經有記，講，我為tio̍h你ê厝心內親像火to̍h。
約翰福音 2 18| 猶太人就應伊講，你做chiah-ê tāi-chì，用甚麼神蹟hō͘阮看？
約翰福音 2 19| 耶穌應講，Lín毀壞chit-ê殿，我三日beh koh起伊。
約翰福音 2 20| 猶太人就講，Chit-ê殿歷過四十六年chiah起好，亦你三日beh koh起伊mah？
約翰福音 2 21| 但是伊án-ni講是teh論伊ê身軀ê殿。
約翰福音 2 22| 到伊tùi死人中koh活，伊ê學生chiah記得伊bat án-ni講；就信聖經kap耶穌所講ê話。
約翰福音 2 23| 當pôaⁿ過節耶穌tī耶路撒冷；tī節期中chōe-chōe人看見伊所行ê神蹟，就信伊ê名。
約翰福音 2 24| 但是耶穌無用本身交託in，因為伊知眾人，
約翰福音 2 25| 也無欠用人對伊證明人是怎樣；因為伊家己知人心內所khǹg ê。
約翰福音 3 1| <h3>耶穌kap尼哥底母</h3>有一個法利賽人，名尼哥底某，是猶太人ê官；
約翰福音 3 2| 暝時來就近耶穌，對伊講，拉比，阮知你做先生，是tùi上帝來ê；因為若m̄是上帝kap伊tī-teh，就無人能行你所行chiah-ê神蹟。
約翰福音 3 3| 耶穌應伊，講，我實實kā你講，人若無重頭生，就bōe會看見上帝ê國。
約翰福音 3 4| 尼哥底某對伊講，人已經老，怎樣會重頭生？kiám會koh入老母ê腹肚來生mah？
約翰福音 3 5| 耶穌應講，我實實kā你講，人若無tùi水tùi聖神來生，就bōe會入上帝ê國。
約翰福音 3 6| Tùi肉體生ê是肉體；tùi神生ê是神。
約翰福音 3 7| 我講，Lín的確tio̍h重頭生，你莫得掠做奇怪。
約翰福音 3 8| 風chhut-chāi意思來吹，你聽見伊ê聲，m̄知伊tùi tá-lo̍h來，tá-lo̍h去；見若tùi神生ê亦是án-ni。
約翰福音 3 9| 尼哥底某應伊講，怎樣會án-ni ah？
約翰福音 3 10| 耶穌應伊講，你做以色列ê先生，也m̄知這mah？
約翰福音 3 11| 我實實kā你講，阮是講阮所知ê，干證阮所看見ê；但是lín m̄接納阮ê干證。
約翰福音 3 12| 我kā lín講地上ê事，lín尚且m̄信；若kā lín講天頂ê事，lín thài beh信？
約翰福音 3 13| 無人bat上天；只有tī天裡ê人子，tùi天降落ê nā-tiāⁿ。
約翰福音 3 14| Koh親像摩西舉起蛇tī曠野，人子亦的確tio̍h án-ni受舉起；
約翰福音 3 15| hō͘見若信ê人tiàm-tī伊有永活。
約翰福音 3 16| 因為上帝將獨生ê kiáⁿ賞賜世間，hō͘見若信伊ê人bōe沉淪，會得tio̍h永活；伊疼世間到án-ni。
約翰福音 3 17| 因為上帝差Kiáⁿ入世間，m̄是beh審判世間；是beh hō͘世間對伊得tio̍h救。
約翰福音 3 18| 信伊ê人無受審判；m̄信ê人已經受審判，因為伊m̄信上帝獨生kiáⁿ ê名。
約翰福音 3 19| 所審判ê，就是光入世間，亦人ài暗khah過頭tī光，因為伊所行是pháiⁿ。
約翰福音 3 20| 見若做pháiⁿ ê，怨恨光亦m̄就近光，驚了伊ê所行受責備。
約翰福音 3 21| 獨獨行真理ê人就近光，來顯明伊ê所行是tī上帝來行。
約翰福音 3 22| <h3>耶穌kap施洗者約翰</h3>Chiah-ê tāi-chì以後，耶穌kap伊ê學生到猶太地；kap in tòa hia來行洗禮。
約翰福音 3 23| 約翰亦teh行洗禮tī近Sat-léng ê Ai-loán；因為tī hia有chōe-chōe水；人到hia來受洗禮。
約翰福音 3 24| 因為約翰iáu-bē關落監。
約翰福音 3 25| Tùi án-ni有約翰ê學生kap一個猶太人爭辯清氣ê事。
約翰福音 3 26| In來就近約翰，kā伊講，拉比ah，從前kap你tī約旦外；你所干證ê，你看，伊teh行洗禮，眾人lóng就近伊。
約翰福音 3 27| 約翰應講，若m̄是tùi天hō͘伊，就人bōe得tio̍h甚麼。
約翰福音 3 28| Lín家己為tio̍h我做干證，我bat講，我m̄是基督，就是奉差tī伊ê頭前nā-tiāⁿ。
約翰福音 3 29| 有新娘ê是新kiáⁿ婿；新kiáⁿ婿ê朋友khiā teh聽伊，為tio̍h新kiáⁿ婿ê聲，就歡喜到極；所以我chit-ê歡喜充滿lah。
約翰福音 3 30| 伊的確興旺，我的確衰微。
約翰福音 3 31| <h3>上帝所差派來ê</h3>Tùi頂面來ê，是tī萬類ê頂面；hit-ê tùi地裡ê，是tùi地chiah有，亦tùi地來講；tùi天來ê是tī萬類ê頂面。
約翰福音 3 32| 伊將所聽見ê來干證，亦無人接納伊ê干證。
約翰福音 3 33| 接納伊ê干證ê，已經蓋印來干證上帝是真實。
約翰福音 3 34| 因為上帝所差ê講上帝ê話；是上帝賞賜聖神無限量。
約翰福音 3 35| 父疼Kiáⁿ，已經將萬物交付伊ê手。
約翰福音 3 36| 信Kiáⁿ ê人有永活；m̄順Kiáⁿ ê人bōe看見活，上帝ê受氣tiàm-tī伊ê頂面。
約翰福音 4 1| 主已經知法利賽人聽見耶穌招學生，亦kā in行洗禮，比約翰khah chōe，
約翰福音 4 2| (其實耶穌家己無行洗禮，是伊ê學生行伊) ，
約翰福音 4 3| 就離開猶太，koh去加利利。
約翰福音 4 4| Tio̍h tùi撒馬利亞經過。
約翰福音 4 5| Tùi án-ni到撒馬利亞一個城，名叫Sū-ka，近雅各hō͘伊ê kiáⁿ約瑟ê地；tī hia有雅各ê水井。
約翰福音 4 6| 耶穌行路倦，就án-ni坐tī井邊。Hit時約略日中晝。
約翰福音 4 7| 有一個撒馬利亞ê婦人人來chhiūⁿ水；耶穌kā伊講，請hō͘我lim。
約翰福音 4 8| 因為伊ê學生已經入城，去買物 thang來食。
約翰福音 4 9| 撒馬利亞ê婦人人kā伊講，你是猶太人，怎樣tùi我撒馬利亞ê婦人人討水lim ah？是猶太人kap撒馬利亞人無往來。
約翰福音 4 10| 耶穌應伊講，設使你bat上帝ê恩賜，kap 對你講，hō͘我lim ê，是是誰；你的確求伊，伊就用活水hō͘你。
約翰福音 4 11| 婦人人講，主ah，你無chhiūⁿ水ê器具，井koh深；tùi tá-lo̍h有hit-ê活水ah？
約翰福音 4 12| 阮祖雅各留chit-ê井hō͘阮，伊家己kap kiáⁿ兒kap cheng-siⁿ lóng lim chit-ê井ê水，你kiám pí伊khah大mah？
約翰福音 4 13| 耶穌應伊講，Lim chit-ê水ê，lóng beh koh嘴乾；獨獨見若lim我所beh hō͘伊ê水ê永遠bōe嘴乾；
約翰福音 4 14| 因為我所hō͘伊ê水beh tī伊ê內面成做水泉，直直chhèng起來到永遠活。
約翰福音 4 15| 婦人人對伊講，主ah，用chit-ê水hō͘我，hō͘我bōe嘴乾，亦免來chiah遠chhiūⁿ。
約翰福音 4 16| 耶穌kā伊講，去叫你ê丈夫chiah koh來。
約翰福音 4 17| 婦人人應伊講，我無丈夫。耶穌kā伊講，你講，無丈夫，是tio̍h；
約翰福音 4 18| 因為你bat有五個丈夫；taⁿ所有ê m̄是你ê丈夫；你ê話真正tio̍h。
約翰福音 4 19| 婦人人kā伊講，主ah，我看你是先知。
約翰福音 4 20| 阮祖 bat tī chit-ê山敬拜；但是lín講敬拜ê所在應該tī耶路撒冷。
約翰福音 4 21| 耶穌kā伊講，婦人人ah，tio̍h信我，時beh到lah，lín敬拜父亦無tī chit-ê山，亦無tī耶路撒冷。
約翰福音 4 22| Lín敬拜lín所m̄知ê；阮敬拜阮所知ê；因為拯救是tùi猶太人出。
約翰福音 4 23| 但是時beh到，現今就是，真實敬拜ê beh用神用真實敬拜父；因為父是ài chit號人敬拜伊。
約翰福音 4 24| 上帝是神；敬拜伊ê人，tio̍h用神用真實來敬拜。
約翰福音 4 25| 婦人人kā伊講，我知彌賽亞teh-beh到；伊若到beh用一切ê事kā阮講。(彌賽亞翻譯就是基督)
約翰福音 4 26| 耶穌kā伊講，我chit-ê teh kap你講話ê，就是。
約翰福音 4 27| Hit時伊ê學生到；奇怪伊kap婦人人講話；獨獨無人講，你beh甚麼tāi-chì？á是講，你啥事kap婦人人講話？
約翰福音 4 28| 婦人人隨時放下伊ê水瓶，入城，kā人講，
約翰福音 4 29| 來看一人，我平素行ê事，伊lóng kā我講；chit-ê總無是基督ah？
約翰福音 4 30| In就出城，來就近耶穌。
約翰福音 4 31| 當時學生求伊講，拉比來食。
約翰福音 4 32| 但是伊kā in講，我有米糧thang食，lín所m̄知ê。
約翰福音 4 33| 學生就saⁿ-kap講，Kiám有人hō͘伊食mah？
約翰福音 4 34| 耶穌kā in講，行差我ê ê旨意，來明白伊ê工，就是我ê米糧。
約翰福音 4 35| Lín kiám無講，iáu有四月日，就收割ê時到mah？我kā lín講，kia̍h目看園，已經熟，thang割lah。
約翰福音 4 36| 收割ê人得tio̍h工錢，積聚五穀到永活；hō͘掖種ê，收割ê，saⁿ-kap歡喜。
約翰福音 4 37| 因為俗語所講，Chit-ê掖種，hit-ê收割，tùi án-ni真正有影。
約翰福音 4 38| 我差lín收割lín所無tio̍h磨ê；別人已經tio̍h磨，lín享受in所tio̍h磨ê。
約翰福音 4 39| Hit-ê城有撒馬利亞人chōe-chōe信伊，是因為婦人人干證，講，我平素行ê事，伊lóng kā我講。
約翰福音 4 40| Tùi án-ni，撒馬利亞人就近耶穌ê時，求伊kap in tòa；伊就tòa hia兩日。
約翰福音 4 41| 因為伊ê話來信ê人koh-khah chōe；
約翰福音 4 42| kā婦人人講，阮taⁿ m̄是對你ê話來信；是親身聽見，知伊真正是世間ê救主。
約翰福音 4 43| 過兩日，耶穌離開hia，去加利利。
約翰福音 4 44| 因為耶穌家己干證，講，先知人tī本所在無尊貴。
約翰福音 4 45| 到加利利ê時，加利利人接納伊，因為bat看伊tī耶路撒冷當節期中所行一切ê tāi-chì；因為in本身亦有去赴節期。
約翰福音 4 46| 耶穌koh到加利利ê Ka-ná，就是伊用水變酒ê所在。有王ê人臣，伊ê kiáⁿ破病tī迦百農。
約翰福音 4 47| 聽見耶穌tùi猶太到加利利，就去就近伊，求伊落去醫治伊ê kiáⁿ；因為teh-beh死lah。
約翰福音 4 48| 耶穌對伊講，若無看見神蹟奇事，lín的確m̄信。
約翰福音 4 49| 王ê人臣對伊講，主ah，趁我ê細kiáⁿ iáu-bē死，落來去。
約翰福音 4 50| 耶穌kā伊講，去ah，你ê kiáⁿ活lah。Hit人信耶穌kā伊講ê話，就去。
約翰福音 4 51| Tú-tú落去ê時，伊ê奴僕kúi-nā人tú-tio̍h伊，kā伊講伊ê kiáⁿ活lah。
約翰福音 4 52| 就問in，甚麼時chiah khah好？In就kā伊講，昨日晝一點鐘，熱退。
約翰福音 4 53| 老父知hit時tú-tú是耶穌講，你ê kiáⁿ活lah，ê時；伊家己kap全家就lóng信。
約翰福音 4 54| Chit-ê第二pái ê神蹟，是耶穌tùi猶太到加利利以後所行ê。
約翰福音 5 1| Chiah-ê事以後，有猶太人ê節期；耶穌上耶路撒冷。
約翰福音 5 2| Tī耶路撒冷，近羊門，有池，希伯來ê腔口叫做Pit-sū-tāi，有五個léng廊。
約翰福音 5 3| Hit內面有chhiⁿ-mî ê，跛腳ê，血枯焦ê，chōe-chōe病人倒teh。
約翰福音 5 4| 
約翰福音 5 5| Tī hia有一人，破病三十八年。
約翰福音 5 6| 耶穌看見伊倒teh，知伊ê病已經久，kā伊講，你ài得tio̍h好mah？
約翰福音 5 7| 破病ê人應伊講，主ah，水振動ê時，無人thang扶我落池；到我來ê時，別人事先我落去lah。
約翰福音 5 8| 耶穌kā伊講，起來，giâ你ê舖á去行。
約翰福音 5 9| Hit人即時好，就giâ伊ê舖á去行。
約翰福音 5 10| Hit日是安歇日，猶太人就kā得tio̍h醫好ê人講，今á日是安歇日，你giâ舖á是m̄合宜。
約翰福音 5 11| 但是伊應講，Hit-ê醫好我ê kā我講，Giâ你ê舖á來行。
約翰福音 5 12| In問伊，講，Kā你講，Giâ舖á來行ê，是甚麼人？
約翰福音 5 13| 得tio̍h好ê人m̄知伊是是誰；因為耶穌已經去別位，是hit所在ê人chōe。
約翰福音 5 14| 後來耶穌tī殿裡tú-tio̍h伊，就kā伊講，你已經得tio̍h好；莫得koh犯罪，驚了你tú-tio̍h koh-khah慘。
約翰福音 5 15| Hit人就去kā猶太人講，醫好伊ê就是耶穌。
約翰福音 5 16| 所以猶太人khún-tio̍k耶穌，因為伊tī安歇日做chiah-ê tāi-chì。
約翰福音 5 17| 耶穌應講，我ê父行tāi-chì到taⁿ，我亦行tāi-chì。
約翰福音 5 18| 所以猶太人益發beh thâi伊，因為伊m̄若患tio̍h安歇日，koh講上帝做伊ê父，將本身算做kap上帝平。
約翰福音 5 19| 耶穌就應講，我實實kā lín講，Kiáⁿ若m̄是看見父行ê，就家己bōe行甚麼；因為見若父所行ê，Kiáⁿ亦照án-ni行。
約翰福音 5 20| 因為父疼Kiáⁿ，將本身所行ê lóng總hō͘伊看；亦beh將比chiah-ê khah大ê所行hō͘伊看，致到lín奇怪。
約翰福音 5 21| 因為親像父hō͘死人起來，koh hō͘ in活，Kiáⁿ亦是án-ni hō͘伊所ài ê人koh活。
約翰福音 5 22| 因為父亦無審判人，獨獨用審判ê事lóng交代Kiáⁿ；beh hō͘眾人lóng尊敬Kiáⁿ，親像尊敬父。
約翰福音 5 23| 無尊敬Kiáⁿ ê人，就是無尊敬差伊ê父。
約翰福音 5 24| 我實實kā lín講，聽我ê話，亦信差我ê，就有永活，bōe到受審判，是已經出死入活lah。
約翰福音 5 25| 我實實kā lín講，時beh到，現在就是lah，死人teh-beh聽見上帝ê kiáⁿ ê聲，也聽見ê人teh-beh活。
約翰福音 5 26| 因為親像父tī本身有活命，伊亦是án-ni hō͘ Kiáⁿ tī本身有活命；
約翰福音 5 27| koh hō͘伊有權thang審判，因為伊是做人子。
約翰福音 5 28| 莫得掠chit-ê做奇怪；因為時beh到，見若tī墓內ê beh聽伊ê聲，chiah出來；
約翰福音 5 29| 行好ê koh起來，得tio̍h活；行pháiⁿ ê koh起來，受審判。
約翰福音 5 30| 我家己bōe做甚麼；我照所聽見來審判；我ê審判亦是公義；因為我無求家己ê意思，就是求差我ê ê意思。
約翰福音 5 31| 我若為tio̍h家己做干證，我ê干證就無真。
約翰福音 5 32| iáu有為tio̍h我做干證ê；我知伊所為tio̍h我做干證ê是真。
約翰福音 5 33| Lín bat差人就近約翰，伊有為tio̍h真理做干證。
約翰福音 5 34| 但是我所受ê干證，m̄是tùi人；獨獨我講chiah-ê，是beh hō͘ lín得tio̍h救。
約翰福音 5 35| 約翰就是燈，點to̍h koh光；lín情願暫時歡喜伊ê光。
約翰福音 5 36| 總是我有干證，比約翰ê khah大；因為父所交代我來成ê事，就是我所行chiah-ê事，干證我是父所差ê。
約翰福音 5 37| 差我ê父，伊ia̍h bat為tio̍h我做干證。Lín從來m̄-bat聽見伊ê聲，亦m̄-bat看見伊ê形象。
約翰福音 5 38| Koh lín無伊ê道理船tī lín，因為伊所差ê，lín m̄信伊。
約翰福音 5 39| Lín講究chiah-ê聖經，因為phah算hit中間lín有永活；亦為tio̍h我做干證ê，就是chiah-ê聖經；
約翰福音 5 40| lín又無beh就近我來得tio̍h活。
約翰福音 5 41| 我無tùi人受榮光。
約翰福音 5 42| 總是我知lín無有上帝ê疼tī lín ê心。
約翰福音 5 43| 我tī我ê父ê名來，lín m̄接納我；若有別人tī家己ê名來，lín beh接納伊。
約翰福音 5 44| Lín大家相仝求榮光，m̄求tùi獨一ê上帝來ê榮光；怎樣會信？
約翰福音 5 45| 莫得phah算我beh tùi父告lín；有teh告lín ê，就是lín所óa靠ê摩西。
約翰福音 5 46| Lín若信摩西，亦beh信我，因為伊所寫ê有論我。
約翰福音 5 47| Lín若m̄信伊ê冊，thài ōe信我ê話ah？
約翰福音 6 1| Chiah-ê事以後，耶穌過去加利利海hit-pêng，就是Thê-pì-lí-a海。
約翰福音 6 2| 有chōe-chōe人tè伊，是因為看見伊所行tī病人ê神蹟。
約翰福音 6 3| 耶穌上山，kap伊ê學生坐tī hia。
約翰福音 6 4| Pôaⁿ過節，就是猶太人ê節，近lah。
約翰福音 6 5| 耶穌kia̍h目看見chōe-chōe人就近伊，就kā腓力講，咱beh tùi tá-lo̍h買餅來hō͘ chiah-ê人食ah？
約翰福音 6 6| 伊講chit-ê是teh試伊；因為伊家己知所beh行ê。
約翰福音 6 7| 腓力應伊講，用兩百ê銀á來買餅，亦無夠額hō͘ in ta̍k人得tio̍h淡薄。
約翰福音 6 8| 伊ê學生中一人，就是西門彼得ê兄弟，安得烈，kā伊講，
約翰福音 6 9| Tī chia一個gín-ná有五個大麥餅、兩尾魚；總是將chiah-ê hō͘ hiah chōe人，有夠tá-lo̍h？
約翰福音 6 10| 耶穌講，Lín kah hiah-ê人坐teh。Hit所在chōe-chōe草。人就lóng坐，數額約略五千。
約翰福音 6 11| 耶穌the̍h hiah-ê餅；祝謝了後，就分hō͘坐ê人；魚亦是án-ni，lóng照in所ài。
約翰福音 6 12| In已經食飽，耶穌kā伊ê學生講，拾所食chhun ê屑á，免得有phah-sńg，
約翰福音 6 13| 就將所食chhun五個大麥餅ê餅碎，拾滿十二筐。
約翰福音 6 14| Hiah-ê人看見伊所行ê神蹟，就講，Chit-ê真正是所beh來世間ê先知。
約翰福音 6 15| 耶穌知眾人beh來，ài硬掠伊，hō͘伊做王，就koh退去入山，只有伊家己tī hia。
約翰福音 6 16| 黃昏暗，伊ê學生落去到海邊；
約翰福音 6 17| 上船，beh過海去迦百農。已經暗，耶穌iáu-bē到。
約翰福音 6 18| 因為風真thàu，海湧就ná大。
約翰福音 6 19| Tùi án-ni學生告船，約略行八里，á十里，看見耶穌行海面，ná óa近船，就驚。
約翰福音 6 20| 但是耶穌對in講，是我，免驚。
約翰福音 6 21| 學生就歡喜chih接伊上船；船liâm-piⁿ到in所beh去ê所在。
約翰福音 6 22| 隔日，khiā tī海hit-pêng岸ê眾人，看見hit位無別隻船á，只有一隻nā-tiāⁿ，koh耶穌無kap伊ê學生搭hit隻船，只有學生家己去；
約翰福音 6 23| (總是有幾隻船á tùi Th ê-pì-lí-a來，到近tī主祝謝了後眾人食餅ê所在) ；
約翰福音 6 24| 眾人看見耶穌kap伊ê學生lóng無tī hia，就搭hit幾隻船á，到迦百農chhē耶穌。
約翰福音 6 25| 已經tú-tio̍h伊tī海ê hit-pêng岸，就kā伊講，拉比，你甚麼時到chia？
約翰福音 6 26| 耶穌應講，我實實kā lín講，Lín chiah-ê chhē我，m̄是因為看見神蹟，是因為食餅到飽nā-tiāⁿ。
約翰福音 6 27| 莫得為tio̍h會敗壞ê米糧來tio̍h磨，tio̍h為tio̍h長長tī-teh永活ê米糧來tio̍h磨，就是人子所beh hō͘ lín ê；因為伊是父上帝所蓋印ê。
約翰福音 6 28| In就對伊講，阮tio̍h怎樣行，來做上帝ê工？
約翰福音 6 29| 耶穌應講，信伊所差ê，chit-ê就是上帝ê工。
約翰福音 6 30| In kā伊講，你行甚麼神蹟，hō͘阮看，來信你ah？你行甚麼ah？
約翰福音 6 31| 阮ê祖tī曠野食má-ná；照所記載講，用tùi天來ê餅hō͘ in食。
約翰福音 6 32| 耶穌kā in講，我實實kā lín講，m̄是摩西用tùi天來ê餅hō͘ lín，就是我ê父用tùi天來ê真餅hō͘ lín。
約翰福音 6 33| 因為上帝ê餅，就是hit-ê tùi天落來，也用活命賞賜世間ê。
約翰福音 6 34| In就對伊講，主ah，常常用chit號餅hō͘阮。
約翰福音 6 35| 耶穌kā in講，我就是活命ê餅；就近我ê人決斷bōe iau，信我ê人永永bōe嘴乾。
約翰福音 6 36| 但是我bat kā lín講，Lín已經看見我，亦猶原m̄信。
約翰福音 6 37| 見若父所hō͘我ê，beh lóng就近我；就近我ê人，我決斷無棄sak伊。
約翰福音 6 38| 因為我tùi天降落m̄是行家己ê旨意，就是行差我ê ê旨意。
約翰福音 6 39| Taⁿ差我ê ê旨意，就是見若伊所hō͘我ê，我無失落一個，是tī末日hō͘伊koh活。
約翰福音 6 40| 因為我ê父ê旨意就是見若看見Kiáⁿ來信伊ê人，lóng有永活；也我tī末日hō͘伊koh活。
約翰福音 6 41| 猶太人因為耶穌講，我是tùi天降落ê餅，就nga̍uh-nga̍uh念伊，講，
約翰福音 6 42| Chit-ê kiám m̄是約瑟ê kiáⁿ耶穌mah？伊ê父母是咱所bat ê。Taⁿ怎樣講，我是tùi天降落ah？
約翰福音 6 43| 耶穌應講，Lín莫得án-ni nga̍uh-nga̍uh念。
約翰福音 6 44| 若m̄是差我ê父引chhōa伊，就無人會就近我；就近我ê，我tī末日beh hō͘伊koh活。
約翰福音 6 45| Tī chiah-ê先知有記載講，Iⁿ lóng beh hō͘上帝教in。見若tùi父聽見來學ê人，就就近我。
約翰福音 6 46| 這m̄是講有人bat看見父，只有tùi上帝來ê，伊bat看見父。
約翰福音 6 47| 我實實kā lín講，信ê人有永活。
約翰福音 6 48| 我是活命ê餅。
約翰福音 6 49| Lín ê祖tī曠野食má-ná，in亦死。
約翰福音 6 50| Chit-ê就是tùi天降落ê餅，hō͘人食ê，也bōe死。
約翰福音 6 51| 我是活ê餅，tùi天降落ê；人若食chit-ê餅，就活到永世代；koh我所beh hō͘人ê餅，就是我ê肉為tio̍h世間ê活命chiah賞賜ê。
約翰福音 6 52| Tùi án-ni猶太人相爭，講，Chit人thài會用伊ê肉hō͘咱食？
約翰福音 6 53| 耶穌就kā in講，我實實kā lín講，Lín若無食人子ê肉，無lim伊ê血，就lín ê內面無活。
約翰福音 6 54| 食我ê肉，lim我ê血ê人有永活；末日我beh hō͘伊koh活。
約翰福音 6 55| 我ê肉是真ê食物，我ê血是真實thang lim ê。
約翰福音 6 56| 食我ê肉，lim我ê血ê人，伊tiàm-tī我，我亦tiàm-tī伊。
約翰福音 6 57| 親像活ê父差我，koh我tùi父來活；食我ê，beh tùi我來活，亦是án-ni。
約翰福音 6 58| 這就是tùi天降落ê餅；m̄是親像列祖ê食má-ná，也死去；食chit-ê餅ê人，beh活到永世代。
約翰福音 6 59| Chiah-ê話是耶穌tiàm-tī迦百農會堂來教示人ê時所講ê。
約翰福音 6 60| 伊ê學生中chōe-chōe人聽了就講，Chit-ê話真oh；是誰會聽伊？
約翰福音 6 61| 耶穌心內知伊ê學生因為chit-ê nga̍uh-nga̍uh念，就kā in講，chit-ê是塞礙tio̍h lín mah？
約翰福音 6 62| 設使lín看見人子上到伊原本ê所在裡？
約翰福音 6 63| hō͘人活ê就是神：肉體就無利益；我所kā lín講ê話是神，是活命。
約翰福音 6 64| 但是lín中間有m̄信ê人lah。因為耶穌tùi起頭就知是誰 m̄信伊，是誰 beh賣伊。
約翰福音 6 65| Koh講，因為án-ni，我bat kā lín講，若m̄是tùi父hō͘伊，無人會就近我。
約翰福音 6 66| Tùi án-ni伊ê學生chōe-chōe退去，無koh kap伊行。
約翰福音 6 67| 耶穌就kā十二個學生講，Lín亦beh去mah？
約翰福音 6 68| 西門彼得應伊講，主ah，你有永活ê話，阮beh去chhē 是誰 ah？
約翰福音 6 69| 阮已經信，koh知你是上帝ê聖ê。
約翰福音 6 70| 耶穌應講，我kiám m̄是揀lín十二人，亦lín中間一個是魔鬼ah？
約翰福音 6 71| 伊講án-ni是指加略人西門ê kiáⁿ猶大，因為伊是十二學生ê一個teh-beh賣伊ê。
約翰福音 7 1| Chiah-ê事以後，耶穌四界行tī加利利，m̄-ài行tī猶太，因為猶太人ài beh thâi伊。
約翰福音 7 2| Hit時猶太人ê節，就是搭寮節，近lah。
約翰福音 7 3| 伊ê兄弟就對伊講，你tio̍h離開chia，去猶太，hō͘你ê學生亦thang看見你所行ê事。
約翰福音 7 4| 人ài出名，就無tī暗靜ê所在做tāi-chì。你若行chiah-ê事，就tio̍h將家己顯明tī世間。
約翰福音 7 5| 因為伊ê兄弟亦無信伊。
約翰福音 7 6| 耶穌就kā in講，我ê時iáu-bē到；但是lín ê時常常便。
約翰福音 7 7| 世間bōe會怨恨lín；是怨恨我，因為我干證伊ê所行是pháiⁿ。
約翰福音 7 8| Lín上去赴節；我iáu-bē thang上去赴 chit-ê節；因為我ê時iáu-bē滿。
約翰福音 7 9| 已經kā in講án-ni，就猶原tiàm加利利。
約翰福音 7 10| 伊ê兄弟已經上去赴節，伊本身亦上去，m̄是顯然，是親像暗靜。
約翰福音 7 11| 猶太人tī節期中chhē耶穌講，伊tī tá-lo̍h？
約翰福音 7 12| 眾人為tio̍h伊chōe-chōe chī-bú chī-chū；有ê講，是好人；有ê講，m̄是，是迷惑眾人nā-tiāⁿ。
約翰福音 7 13| 獨獨無人顯然講伊ê事，因為驚猶太人ê緣故。
約翰福音 7 14| 當節期ê中站耶穌上殿教示。
約翰福音 7 15| 猶太人就奇怪，講，Chit-ê人bē有入學，tùi tá-lo̍h bat冊？
約翰福音 7 16| 耶穌就應講，我ê教示m̄是屬tī家己，是屬tī差我ê。
約翰福音 7 17| 人若願行伊ê旨意，就會知chit-ê教示是tùi上帝出，á是我tùi家己來講ê。
約翰福音 7 18| Tùi家己來講ê，是求家己ê榮光；獨獨求差伊ê ê榮光，hit-ê人就是真，亦伊ê內面無不義。
約翰福音 7 19| 摩西kiám無用律法傳hō͘ lín mah？但是lín中間無一人行律法。Lín啥事ài beh thâi我？
約翰福音 7 20| 眾人應講，你患tio̍h鬼，是誰 ài beh thâi你？
約翰福音 7 21| 耶穌應講，我bat行一項事，lín lóng掠做奇怪。
約翰福音 7 22| 因為án-ni摩西用割禮傳hō͘ lín，(其實m̄是tùi摩西，是tùi列祖) ；亦lín tī安歇日kā人行割禮。
約翰福音 7 23| 人若tī安歇日受割禮，免得違逆摩西ê律法；就我tī安歇日hō͘一人全體lóng好，lín因為án-ni受氣我mah？
約翰福音 7 24| 莫得照外貌來擬斷，tio̍h thàn公義來擬斷。
約翰福音 7 25| Tùi án-ni耶路撒冷ê人，有ê講，Chit-ê kiám m̄是in所ài thâi ê mah？
約翰福音 7 26| 你看，伊好膽teh講，亦無人對伊講甚麼。kiám是chiah-ê官府真正知chit-ê是基督mah？
約翰福音 7 27| 但是咱bat chit-ê人tùi tá-lo̍h來；m̄-kú基督來ê時無人知伊tùi tá-lo̍h來。
約翰福音 7 28| Tùi án-ni耶穌tī殿裡教示，叫講，Lín bat我，亦知我tùi tá-lo̍h來；我m̄是自專來，差我來ê是真實，lín m̄-bat伊。
約翰福音 7 29| 我bat伊；因為我對伊來，亦伊差我。
約翰福音 7 30| In就ài beh掠伊；總是無人下手，因為伊ê時iáu-bē到。
約翰福音 7 31| 眾人中chōe-chōe人信伊，講，基督來ê時，kiám beh行神蹟比chit人所行ê khah chōe mah？
約翰福音 7 32| 法利賽人聽見眾人án-ni chī-bú chī-chū teh講伊，就chiah-ê祭司頭kap法利賽人差衙役beh掠伊。
約翰福音 7 33| 耶穌就講，我iáu有tiap-á久kap lín tī-teh，後來beh tò去就近差我ê。
約翰福音 7 34| Lín beh chhē我，亦chhē bōe tio̍h；我所tòa ê所在，lín bōe能到。
約翰福音 7 35| 猶太人就saⁿ-kap講，伊beh tá-lo̍h去，致到咱chhē伊bōe tio̍h？kiám beh就近希利尼中四散khiā起ê猶太人，來教示希利尼人mah？
約翰福音 7 36| 伊所講，Lín beh chhē我bōe tio̍h；我所tòa ê所在，lín bōe會到；這是甚麼話ah？
約翰福音 7 37| 當節期ê尾日，就是siōng大ê日，耶穌khiā-teh，叫講，若有嘴乾ê人，tio̍h就近我來lim。
約翰福音 7 38| 信我ê人，親像聖經所講，有活水ê溪，beh對伊ê腹內流出。
約翰福音 7 39| 伊講án-ni是指信伊ê人所beh受ê聖神；hit時bē有賞賜聖神；因為耶穌bē有得tio̍h榮光。
約翰福音 7 40| 眾人中有ê聽見chiah-ê話來講，Chit人真正是hit-ê先知。
約翰福音 7 41| 有ê講，Chit人就是基督。若是有ê講，基督kiám tùi加利利出mah？
約翰福音 7 42| 聖經kiám無講，基督是大衛ê後裔，tùi大衛ê本鄉伯利恆出mah？
約翰福音 7 43| Tùi án-ni眾人因為伊來分pêng。
約翰福音 7 44| 其中有人ài掠伊；總是無人下手。
約翰福音 7 45| 衙役就來見chiah-ê祭司頭kap法利賽人；in就tùi衙役講，啥事無帶伊來？
約翰福音 7 46| 衙役應講，從來bē有人講話親像伊án-ni。
約翰福音 7 47| 法利賽人應講，Lín亦受迷惑mah？
約翰福音 7 48| Chiah-ê官府á是法利賽人，kiám有人信伊？
約翰福音 7 49| 獨獨chiah-ê m̄-bat律法ê百姓，是受咒詛ê。
約翰福音 7 50| In中間有尼哥底某，就是前就近耶穌ê，kā in講，
約翰福音 7 51| 無事先聽人ê話，來知伊ê所行；咱ê律法kiám有定伊ê罪mah？
約翰福音 7 52| In就應伊講，你亦是tùi加利利出mah？你去查考，就知加利利無出先知。
約翰福音 8 1| Ta̍k人就tò去in tau；耶穌去橄欖山。
約翰福音 8 2| 透早koh到tī殿裡，百姓lóng就近伊；伊就坐teh來教示in。
約翰福音 8 3| 經學士kap法利賽人帶一個婦人人來，是tī行姦淫ê時hō͘人掠tio̍h ê；
約翰福音 8 4| 已經hō͘伊khiā tī中央，in就tùi耶穌講，先生，chit-ê婦人人是tú-tú行姦淫ê時hō͘人掠tio̍h。
約翰福音 8 5| 摩西tī律法命令阮用石頭tìm死chit號ê婦人人，taⁿ你講怎樣？
約翰福音 8 6| In講án-ni是beh試耶穌，ài得tio̍h有縫thang告伊。耶穌就àⁿ腰，用指頭á寫字tī土腳。
約翰福音 8 7| In猶原問伊無soah。耶穌就挺身起來，對in講，Lín中間無罪ê人thang事先用石頭tìm伊。
約翰福音 8 8| 就koh àⁿ腰，用指頭á寫字tī土腳。
約翰福音 8 9| In聽了，tùi老到少年，一個一個lóng出去；只有耶穌家己tī-teh，婦人人猶原khiā tī中央。
約翰福音 8 10| 耶穌挺身起來kā伊講，婦人人ah，in tī tá-lo̍h？無人定你ê罪mah？
約翰福音 8 11| 伊講，主ah，無。耶穌講，我亦無定你ê罪；去ah；taⁿ以後莫得koh犯罪。
約翰福音 8 12| 耶穌koh kā眾人講，我是世間ê光；tè我ê人無行tī暗，反tńg beh有活命ê光。
約翰福音 8 13| 法利賽人就kā伊講，你為tio̍h本身做干證；你ê干證m̄是真。
約翰福音 8 14| 耶穌應講，我sui-bóng為tio̍h本身做干證，我ê干證亦是真；因為我知本身tùi tá-lo̍h來，tùi tá-lo̍h去；lín m̄知我tùi tá-lo̍h來，tùi tá-lo̍h去。
約翰福音 8 15| Lín照肉體擬斷人；我無擬斷人。
約翰福音 8 16| 我就若擬斷，我ê擬斷是真；因為我m̄是家己tī-teh，是我kap差我ê父saⁿ-kap tī-teh。
約翰福音 8 17| Koh tī lín ê律法有記載，兩人ê干證就是真。
約翰福音 8 18| 我是為tio̍h家己做干證，差我ê父亦為tio̍h我干證。
約翰福音 8 19| In就kā伊講，你ê父tī tá-lo̍h？耶穌應講，Lín m̄-bat我，亦m̄-bat我ê父；lín若bat我，就亦bat我ê父。
約翰福音 8 20| 耶穌tī殿裡教示人，tī庫房內講chiah-ê話；亦無人掠伊，因為伊ê時iáu-bē到。
約翰福音 8 21| 耶穌koh kā in講，我beh去lah，lín beh chhē我，亦beh死tī lín ê罪；我去ê所在，lín bōe能到。
約翰福音 8 22| 猶太人就講，伊講，我去ê所在，lín bōe能到，kiám是beh自盡mah？
約翰福音 8 23| 耶穌kā in講，Lín是tùi下面，我是tùi頂面；lín是tùi chit世間；我m̄是tùi chit世間。
約翰福音 8 24| 所以我有kā lín講，lín beh死tī lín ê罪；因為lín若m̄信我是伊，就lín beh死tī lín ê罪。
約翰福音 8 25| In就kā伊講，你是是誰？耶穌kā in講，就是我tùi起頭所kā lín講ê。
約翰福音 8 26| 我有chōe-chōe項beh議論lín，beh判斷lín；獨獨差我ê是真；我所對伊聽見ê，就傳hō͘世間。
約翰福音 8 27| In m̄知伊所對in講ê是指父。
約翰福音 8 28| 耶穌就講，Lín舉起人子ê時，就知我是伊，亦我所行ê無一項tùi家己；是照父所教示我ê，來講chiah-ê。
約翰福音 8 29| 差我ê kap我tī-teh；伊無放我家己tī-teh；因為我常常行伊所歡喜ê。
約翰福音 8 30| 當耶穌講chiah-ê話ê時，chōe-chōe人信伊。
約翰福音 8 31| 耶穌就對信伊ê猶太人講，Lín若常常tiàm-tī我ê道理，就真正是我ê學生；
約翰福音 8 32| Lín beh bat真理，亦真理beh hō͘ lín自由。
約翰福音 8 33| In應伊講，阮chiah-ê是亞伯拉罕ê後裔，從來bē bat做人ê奴才；你怎樣講，Lín beh得tio̍h自由ah？
約翰福音 8 34| 耶穌應講，我實實kā lín講，見若犯罪ê，就是罪ê奴才。
約翰福音 8 35| 奴才無永永tòa tī家內；kiáⁿ就永永tòa。
約翰福音 8 36| 所以Kiáⁿ若hō͘ lín自由，lín就真正自由。
約翰福音 8 37| 我知lín是亞伯拉罕ê後裔；獨獨lín ài beh thâi我，因為我ê道理無船tī lín ê心。
約翰福音 8 38| 我tùi我ê父看見ê，我就講伊；lín tùi lín ê父聽見ê，lín就行伊。
約翰福音 8 39| In應伊講，阮ê父就是亞伯拉罕。耶穌kā in講，Lín若是亞伯拉罕ê kiáⁿ，就beh行亞伯拉罕ê所行。
約翰福音 8 40| Taⁿ我是將我tùi上帝所聽ê真理來kā lín講ê人，亦lín ài beh thâi我；這m̄是亞伯拉罕ê所行。
約翰福音 8 41| Lín是行lín ê父ê所行。In kā伊講，阮m̄是tùi姦淫來生；阮有一個父，就是上帝。
約翰福音 8 42| 耶穌kā in講，若是上帝做lín ê父，lín就疼我；因為我是tùi上帝出；亦來到chia，m̄是自專來，是伊差我。
約翰福音 8 43| Lín無明我ê話是怎樣？是因為lín bōe會聽我ê道理。
約翰福音 8 44| Lín所對伊出ê父，就是魔鬼；lín ê父ê私慾，lín ài beh行伊。伊tùi起頭做thâi人ê，無khiā-tiâu tī真理，因為伊內面無真理。伊講白賊ê時，就是對家己所有ê來講；因為伊是白賊ê，亦做白賊ê父。
約翰福音 8 45| 因為我講真理，lín m̄信我。
約翰福音 8 46| Lín中間是誰擬我有罪？我若講真理，lín啥事m̄信我？
約翰福音 8 47| Tùi上帝出ê聽上帝ê話；lín所以m̄聽，因為lín m̄是tùi上帝出。
約翰福音 8 48| 猶太人應伊講，阮講你是撒馬利亞人，koh患tio̍h鬼，kiám無真tio̍h？
約翰福音 8 49| 耶穌應講，我m̄是患tio̍h鬼；我是尊敬我ê父，但是lín侮慢我。
約翰福音 8 50| 我無求家己ê榮光；有一個teh替我求koh審判ê。
約翰福音 8 51| 我實實kā lín講，人若守我ê道理，就永遠無見tio̍h死。
約翰福音 8 52| 猶太人kā伊講，Taⁿ阮知你是患tio̍h鬼。亞伯拉罕死，chiah-ê先知亦死，但是你講，人若守我ê道理，就永遠無死。
約翰福音 8 53| 你kiám比阮ê祖亞伯拉罕khah大mah？伊已經死，chiah-ê先知亦死，你家己算做甚麼人ah？
約翰福音 8 54| 耶穌應講，我若榮光家己，我ê榮光就m̄上算；榮光我ê是我ê父；就是lín所講做lín ê上帝ê。
約翰福音 8 55| Lín m̄-bat伊；獨獨我bat伊；我若講，M̄-bat伊，就我是白賊親像lín；獨獨我bat伊，亦守伊ê道理。
約翰福音 8 56| Lín ê祖亞伯拉罕極歡喜，是beh看見我ê日子；看見，就歡喜。
約翰福音 8 57| 猶太人就對伊講，你bē上五十歲，kiám bat看見亞伯拉罕mah？
約翰福音 8 58| 耶穌kā in講，我實實kā lín講，Bē有亞伯拉罕，我就tī-teh。
約翰福音 8 59| In就the̍h石頭beh tìm伊；但是耶穌家己隱密，tùi殿堂出去。
約翰福音 9 1| 耶穌行過ê時，看見一人出世就chhiⁿ-mî。
約翰福音 9 2| 伊ê學生問伊講，拉比，chit人出世就chhiⁿ-mî，tùi 是誰犯罪，是伊本身，á是伊ê父母ah？
約翰福音 9 3| 耶穌應講，Chit人無犯罪，伊ê父母亦無；獨獨beh用伊來顯明上帝ê所做。
約翰福音 9 4| 時iáu是日時，咱tio̍h做差我ê ê工；暝時beh到，hit-tia̍p就無人會做工。
約翰福音 9 5| 我tī世間ê時，是世間ê光。
約翰福音 9 6| Chiah-ê話講了，就phùi nōa tī土腳，用nōa攪土，用土kô͘ chhiⁿ-mî人ê目睭，kā伊講，去洗tī西羅亞ê池。(西羅亞，翻譯就是奉差)
約翰福音 9 7| 伊就去洗，倒tńg來已經能看見。
約翰福音 9 8| 伊ê厝邊kap平素看見伊做乞食ê，講，chit人kiám m̄是坐teh來求乞ê mah？
約翰福音 9 9| 有人講，就是伊；有人講，m̄是，是親像伊nā-tiāⁿ。伊家己講，我就是。
約翰福音 9 10| In就kā伊講，你ê目睭怎樣得tio̍h開？
約翰福音 9 11| 伊應講，Hit-ê名叫耶穌ê攪土糊我ê目睭，kā我講，去西羅亞洗；我隨時去洗，就得tio̍h看見。
約翰福音 9 12| In就kā伊講，Hit人tī tá-lo̍h？伊講，我m̄知。
約翰福音 9 13| In chhōa hit-ê平素chhiⁿ-mî ê去見法利賽人。
約翰福音 9 14| 耶穌攪土來開伊ê目睭ê日是安歇日。
約翰福音 9 15| 所以法利賽人亦問伊是怎樣得tio̍h看見。伊就kā in講，伊將土糜hē tī我ê目睭，我去洗，就看見。
約翰福音 9 16| 法利賽人中有ê講，Chit人無守安歇日，m̄是tùi上帝來。有ê講，有罪ê人thài能行chit號神蹟ah？In tùi án-ni分pêng。
約翰福音 9 17| In koh kā chhiⁿ-mî人講，伊已經開你ê目睭，你講伊是甚麼號人？伊講，是先知人。
約翰福音 9 18| 猶太人m̄信伊平素chhiⁿ-mî，能koh看見；到叫得tio̍h看見ê ê父母來，
約翰福音 9 19| 就問in講，chit-ê是lín ê kiáⁿ，就是lín所講出世chhiⁿ-mî ê mah？taⁿ伊怎樣能看見？
約翰福音 9 20| 伊ê父母應講，伊是阮ê kiáⁿ，出世chhiⁿ-mî，阮知；taⁿ伊怎樣得tio̍h看見，阮m̄知；
約翰福音 9 21| 是誰開伊ê目睭，阮亦m̄知；伊大漢lah；問伊，伊beh家己講。
約翰福音 9 22| 伊ê父母講án-ni，是因為驚猶太人；因為猶太人已經有定約，若有認耶穌做基督ê，tio̍h kek出會堂。
約翰福音 9 23| 所以伊ê父母講，伊大漢lah；thang問伊。
約翰福音 9 24| In就koh叫平素chhiⁿ-mî ê，kā伊講，Tio̍h歸榮光上帝；阮知chit人是有罪ê人。
約翰福音 9 25| 伊就應講，伊是有罪ê人á m̄是，我m̄知；只有知一項，就是我前chhiⁿ-mî，現今能看見。
約翰福音 9 26| In就kā伊講，伊kā你做甚麼？àn怎樣開你ê目睭？
約翰福音 9 27| 應講，我已經kā lín講，lín m̄聽；啥事ài koh聽？kiám是lín亦ài做伊ê學生mah？
約翰福音 9 28| In就罵伊，講，你就是伊ê學生；阮是摩西ê學生。
約翰福音 9 29| 上帝有tùi摩西講話，是阮所知；獨獨chit人，阮m̄知伊tùi tá-lo̍h來。
約翰福音 9 30| Hit人應講，這就奇lah，伊開我ê目睭，亦lín m̄知伊tùi tá-lo̍h來。
約翰福音 9 31| 咱知上帝無聽有罪ê人；獨獨人若敬拜上帝來行伊ê旨意，伊就聽伊。
約翰福音 9 32| Tùi古早以來，bē bat聽見出世chhiⁿ-mî ê，有人開伊ê目睭。
約翰福音 9 33| Chit人若m̄是tùi上帝來，就無所能做。
約翰福音 9 34| In就應伊，講，你全然出世tī罪惡中，反tńg教示阮mah？就kek伊出。
約翰福音 9 35| 耶穌聽見in kek伊出；後來chhē-tio̍h伊，就講，你信上帝ê kiáⁿ mah？
約翰福音 9 36| 伊應講，主ah，伊是是誰，hō͘我信伊？
約翰福音 9 37| 耶穌kā伊講，你bat看見伊，現在kap你講話ê，就是。
約翰福音 9 38| 伊就講，主ah，我信。就拜伊。
約翰福音 9 39| 耶穌講，我因為審判臨到chit世間，hō͘ bōe看見ê人看見；也看見ê人變做chhiⁿ-mî。
約翰福音 9 40| Kap伊saⁿ-kap tī-teh ê法利賽人聽見chiah-ê話，就kā伊講，總無阮亦chhiⁿ-mî mah？
約翰福音 9 41| 耶穌kā in講，Lín若chhiⁿ-mî，就無罪；taⁿ lín講，阮看見；就lín ê罪定定tī-teh。
約翰福音 10 1| 我實實kā lín講，入羊寮，無tùi hit-ê門，來tùi別所在pôaⁿ過ê，是賊，是強盜。
約翰福音 10 2| Tùi門入ê，是羊ê牧者。
約翰福音 10 3| 顧門ê kā伊開；羊聽伊ê聲；就隨名叫家己ê羊，chhōa in出。
約翰福音 10 4| 已經將家己ê羊lóng放伊出去，就做頭行，羊亦tè伊；因為認得伊ê聲。
約翰福音 10 5| 決斷無tè生份人，就是閃避伊；因為bōe認得生份人ê聲。
約翰福音 10 6| 耶穌用chit-ê譬喻kā in講；in m̄知伊所kā in講ê是甚麼。
約翰福音 10 7| 所以耶穌koh kā in講，我實實kā lín講，我就是羊寮ê門。
約翰福音 10 8| 見若事先我來ê是賊，是強盜；但是羊無聽in。
約翰福音 10 9| 我就是門；若有tùi我入ê，beh得tio̍h救，koh beh出入，亦beh得tio̍h草料。
約翰福音 10 10| 賊來，無m̄是ài偷，ài thâi，ài滅無；我來是beh hō͘ in有活，koh有豐盛。
約翰福音 10 11| 我就是好ê牧者；好ê牧者為tio̍h羊放sak性命。
約翰福音 10 12| 做倩工ê，m̄是做牧者，羊也m̄是伊家己ê羊；看見豺狼來，放sak羊就逃走，豺狼咬in，趕散in；
約翰福音 10 13| 這是因為伊做倩工，無關心tī羊。
約翰福音 10 14| 我是好ê牧者；我bat hiah-ê屬我ê，屬我ê亦bat我。
約翰福音 10 15| 親像父bat我，我bat父一樣；koh我為tio̍h羊放sak性命。
約翰福音 10 16| 我iáu有羊，m̄是屬chit-tiâu ê；我的確tio̍h chhōa in來，in亦beh聽我ê聲；koh beh成做一群，歸一個牧者。
約翰福音 10 17| 所以父疼我，因為我放sak我ê性命，thang koh復到伊。
約翰福音 10 18| 無人tùi我取伊，是我家己放sak伊。我有權thang放sak，亦有權thang復到。這是我tùi我ê父所受ê命令。
約翰福音 10 19| 因為chiah-ê話猶太人ê中間koh有分pêng。
約翰福音 10 20| 其中chōe-chōe人講，伊患tio̍h鬼，teh發狂；mih-sái聽伊ah？
約翰福音 10 21| Koh有人講，這m̄是患tio̍h鬼ê人ê話。鬼kiám能開chhiⁿ-mî人ê目睭mah？
約翰福音 10 22| Tī耶路撒冷，有獻殿節，是冬天時；
約翰福音 10 23| 耶穌tī殿裡，行tī所羅門ê léng廊。
約翰福音 10 24| 猶太人圍纍，來kā伊講，你hō͘阮ê心躊躇，beh到甚麼時ah？
約翰福音 10 25| 你若是基督，tio̍h明明kā阮講。耶穌應講，我bat kā lín講，但是lín m̄信；我tī我ê父ê名所行ê事，chiah-ê是做我ê干證。
約翰福音 10 26| 但是lín m̄信，因為lín m̄是我ê羊。
約翰福音 10 27| 我ê羊聽我ê聲，我bat in，in亦tè我；
約翰福音 10 28| koh我hō͘ in有永活；in決斷永遠bōe沉淪；無一個能tùi我ê手搶in 去。
約翰福音 10 29| 我ê父，就是用羊hō͘我ê，khah大萬項有；無一個能tùi父ê手搶去。
約翰福音 10 30| 我kap父是一個。
約翰福音 10 31| 猶太人koh the̍h石頭ài tìm伊。
約翰福音 10 32| 耶穌應講，我tùi父用chōe-chōe好事hō͘ lín看；其中為tio̍h tá-lo̍h一項，用石頭tìm我？
約翰福音 10 33| 猶太人應伊講，阮用石tìm你，m̄是為tio̍h好事，就是為tio̍h褻瀆；因為你是人，亦家己掠做上帝。
約翰福音 10 34| 耶穌應講，Lín ê律法kiám無記載，講，我講lín是上帝mah？
約翰福音 10 35| 既然講奉上帝ê話ê做上帝，(亦聖經bōe會廢無) ，
約翰福音 10 36| taⁿ論父所分別做聖，差伊入世間ê，lín就講，你teh褻瀆mah？因為我講，我是上帝ê kiáⁿ。
約翰福音 10 37| 我若無行我ê父ê事，就莫得信我。
約翰福音 10 38| 我若行伊，sui-bóng m̄信我，tio̍h信hiah-ê事；hō͘ lín也知也明白父tiàm-tī我，我tiàm-tī父。
約翰福音 10 39| In koh再beh掠耶穌，伊就脫離in ê手去。
約翰福音 10 40| koh去約旦外，到約翰起頭行洗禮ê所在，tòa hia khiā起。
約翰福音 10 41| 人chōe-chōe就近伊；koh講，約翰lóng無行神蹟，獨獨約翰所講chí chit人ê，lóng是真。
約翰福音 10 42| Tī hia人chōe-chōe信伊。
約翰福音 11 1| 有一人，名拉撒路，破病；伊khiā tī伯大尼，就是馬利亞kap伊ê姊妹馬大ê鄉社。
約翰福音 11 2| Chit-ê馬利亞就是bat用香油抹主，用伊ê頭毛拭主ê腳ê，伊ê兄弟拉撒路破病。
約翰福音 11 3| In兩個姊妹就差人去chhē耶穌，講，主ah，你所疼ê人破病lah。
約翰福音 11 4| 耶穌聽見就講，Chit-ê病不致到死，就是為tio̍h上帝ê榮光，hō͘上帝ê kiáⁿ tùi chit-ê得tio̍h榮光。
約翰福音 11 5| Taⁿ馬大，kap伊ê姊妹，kap拉撒路，lóng是耶穌所疼ê人。
約翰福音 11 6| 既然聽見伊破病，就tī所tòa ê所在猶原tòa兩日。
約翰福音 11 7| 後來就kā學生講，咱koh來去猶太。
約翰福音 11 8| 學生kā伊講，拉比，近來猶太人ài beh用石頭tìm你；你iáu beh koh去hia mah？
約翰福音 11 9| 耶穌應講，一日kiám無六時mah？人若日時行，就bōe tak-tio̍h，因為看見chit世間ê光。
約翰福音 11 10| 總是人若暝時行，就tak-tio̍h，因為內中無光。
約翰福音 11 11| 講soah，koh kā in講，咱ê朋友拉撒路teh睏；我去是beh叫伊醒。
約翰福音 11 12| 學生講，主ah，伊若teh睏，就會好。
約翰福音 11 13| 耶穌所講是指伊死；但是in掠chún是指伊安眠teh睏。
約翰福音 11 14| 所以耶穌明明kā in講，拉撒路死lah。
約翰福音 11 15| 我亦為tio̍h Lín歡喜，因為我無tī hia，是beh hō͘ lín信；總是咱來去就近伊。
約翰福音 11 16| 多馬，chhengTe2-thó͘-má ê，就kā同做學生ê人講，咱chiah-ê亦來去，kap伊相同死。
約翰福音 11 17| 耶穌到ê時，拉撒路tī墓裡已經四日lah。
約翰福音 11 18| 伯大尼近耶路撒冷，相離約量五里；
約翰福音 11 19| 有猶太chōe-chōe人已經就近馬大馬利亞，beh為tio̍h in ê兄弟來安慰in。
約翰福音 11 20| 馬大聽見耶穌來，就去接伊；馬利亞猶原坐tī厝內。
約翰福音 11 21| 馬大tùi耶穌講，主ah，你若tī chia，我ê兄弟就bōe死。
約翰福音 11 22| 我taⁿ亦知見若你tùi上帝求ê，上帝beh hō͘你。
約翰福音 11 23| 耶穌kā伊講，你ê兄弟beh koh活。
約翰福音 11 24| 馬大kā伊講，我知boa̍t-jīt，koh活ê時，伊beh koh活。
約翰福音 11 25| 耶穌kā伊講，koh活kap活命是在tī我；信我ê人sui-bóng死，iáu-kú beh活；
約翰福音 11 26| 見若活來信我ê人永永bōe死。你信chit-ê mah？
約翰福音 11 27| 伊kā伊講，主ah，是lah，我已經信你是基督，上帝ê Kiáⁿ，就是來入世間ê。
約翰福音 11 28| 講soah，就tò去，暗靜叫伊ê姊妹馬利亞，講，先生來lah，teh叫你。
約翰福音 11 29| 馬利亞聽見，緊緊起來，去就近伊。
約翰福音 11 30| Hit-tia̍p耶穌iáu-bē入鄉社，iáu tī馬大接伊ê所在。
約翰福音 11 31| Hiah-ê kap馬利亞tī厝內teh安慰伊ê猶太人，看見伊緊緊起來出去，就tè伊，phah算伊beh去墓裡啼哭。
約翰福音 11 32| 馬利亞到耶穌所tī-teh ê所在，看見伊，就仆伊ê腳下，kā伊講，主ah，你若tī chia，我ê兄弟就bōe死。
約翰福音 11 33| 耶穌看見伊啼哭，koh kap伊saⁿ-kap來ê猶太人亦啼哭，就真慼心，koh大jû亂，
約翰福音 11 34| 講，Lín hē伊tī甚麼所在？In就kā伊講，主ah，來去看。
約翰福音 11 35| 耶穌流目屎。
約翰福音 11 36| 猶太人就講，你看，伊疼chit人到án-ni！
約翰福音 11 37| 其中有ê講，伊bat開chhiⁿ-mî人ê目睭，kiám bōe hō͘ chit人無死mah？
約翰福音 11 38| 耶穌koh慼心到墓裡。Hit-ê墓是石洞，有一塊石塞hē-teh。
約翰福音 11 39| 耶穌講，徙開hit塊石。死人ê姊妹馬大kā伊講，主ah，taⁿ臭lah；已經死四日lah。
約翰福音 11 40| 耶穌kā伊講，我kiám無kā你講，你若信，能看見上帝ê榮光mah？
約翰福音 11 41| In就徙開hit塊石。耶穌kia̍h目ǹg天，講，父ah，我感謝你，因為你已經聽我。
約翰福音 11 42| 我知你常常聽我；獨獨我講án-ni，是為tio̍h周圍teh khiā ê眾人，hō͘ in信你差我。
約翰福音 11 43| 講soah，就大聲喉叫，講，拉撒路，出來。
約翰福音 11 44| 死人就出來，手腳紮布，面包巾。耶穌kā in講，tháu開，hō͘伊行。
約翰福音 11 45| 就近馬利亞ê猶太人，看見耶穌所行ê tāi-chì ê，chōe-chōe信伊。
約翰福音 11 46| 獨獨其中有ê去chhē法利賽人，將耶穌所行ê tāi-chì kā in講。
約翰福音 11 47| Tùi án-ni， chiah-ê祭司頭kap法利賽人聚集公會，講，咱teh chhòng甚麼？因為chit人行chōe-chōe神蹟。
約翰福音 11 48| 咱若容允伊án-ni，眾人beh信伊；亦羅馬人beh來，收拾咱ê地方kap百姓。
約翰福音 11 49| 其中一人，就是Kai-a-hoat，hit年做祭司頭ê，kā in講，Lín m̄知半項，亦無想，
約翰福音 11 50| 一人替百姓死，hō͘ thong國免滅無，是lín ê利益。
約翰福音 11 51| 伊講chit-ê話，m̄是tùi家己；是因為hit年伊做祭司頭，讖語耶穌beh為tio̍h chit-ê百姓死；
約翰福音 11 52| koh m̄-nā為tio̍h chit-ê百姓；亦是beh聚集上帝四散ê kiáⁿ兒合做一個。
約翰福音 11 53| 所以tùi hit日，in計謀beh thâi伊。
約翰福音 11 54| Tùi án-ni，耶穌無koh顯然行tī猶太人ê中間，就離開hia，去近曠野ê地，到一個城，名Í-hoat-liân；kap學生tòa hia。
約翰福音 11 55| 猶太人pôaⁿ過節近lah；節期前，chōe-chōe人tùi鄉社上耶路撒冷，beh家己清氣。
約翰福音 11 56| In就chhē耶穌，koh khiā tī殿內，saⁿ-kap講，Lín phah算怎樣？伊無beh來赴節mah？
約翰福音 11 57| Chiah-ê祭司頭kap法利賽人已經出命令，若有人知伊tī tá-lo̍h，就tio̍h來報，hō͘ in thang去掠伊。
約翰福音 12 1| 所以耶穌tī pôaⁿ過節前六日到伯大尼，就是拉撒路所tòa ê所在；伊是耶穌tùi死人中hō͘伊koh活ê。
約翰福音 12 2| In就tī hia為tio̍h耶穌備辦ê-hng頓；馬大teh伺候；拉撒路亦是同桌ê一個。
約翰福音 12 3| 馬利亞就the̍h一斤極貴氣真ê ná-ta̍t香油，抹耶穌ê腳，koh用家己ê頭毛拭伊ê腳，香油ê芳滿厝。
約翰福音 12 4| 有伊ê學生一個，beh賣伊ê，就是加略人猶大，講，
約翰福音 12 5| 啥事m̄將chit-ê膏油賣銀á三百個，來hō͘ sòng-hiong人ah？
約翰福音 12 6| 伊講án-ni，m̄是因為伊關心tī sòng-hiong人；是因為伊是賊，koh管錢袋偷the̍h所hē ê nā-tiāⁿ。
約翰福音 12 7| 耶穌就講，chhut-chāi伊將chit-ê留teh，到我埋葬ê日。
約翰福音 12 8| 因為常常有sòng-hiong人kap lín tī-teh；但是我無常常kap lín tī-teh。
約翰福音 12 9| 猶太ê百姓chōe-chōe知耶穌tī hia；就來，m̄-nā因為耶穌ê緣故，亦ài beh看伊所hō͘伊tùi死人中koh活ê拉撒路。
約翰福音 12 10| 獨獨chiah-ê祭司頭計謀beh續thâi死拉撒路；
約翰福音 12 11| 因為猶太人chōe-chōe為tio̍h伊ê緣故，去信耶穌。
約翰福音 12 12| 隔日，有chōe-chōe赴節ê人，已經聽見耶穌beh到耶路撒冷，
約翰福音 12 13| 就kia̍h棕樹枝，出去迎接伊，叫講，和散那，奉主ê名來ê，就是以色列ê王，願伊得tio̍h o-ló。
約翰福音 12 14| 耶穌得tio̍h一隻細隻驢，騎伊；親像聖經所記，郇城ê cha-bó͘-kiáⁿ ah，莫得驚；
約翰福音 12 15| 你ê王來lah，khiā驢á-kiáⁿ。
約翰福音 12 16| 學生起頭bōe 明chiah-ê事；到耶穌已經得tio̍h榮光ê時，chiah記得有記載chiah-ê事指伊，亦人果然對伊行chiah-ê事。
約翰福音 12 17| 當耶穌叫拉撒路出墓，hō͘伊tùi死人中koh活ê時，kap伊tī-teh ê眾人做干證。
約翰福音 12 18| Tùi án-ni，眾人去迎接伊，因為聽見伊有行chit-ê神蹟。
約翰福音 12 19| 法利賽人saⁿ-kap講，可見lín lóng無chhái-kang；lín看，thong世間lóng去tè伊lah。
約翰福音 12 20| 當節期上來敬拜ê，中間有kúi-nā個希利尼人；
約翰福音 12 21| in就近加利利ê伯賽大人腓力，求伊講，先生ah，阮ài見耶穌。
約翰福音 12 22| 腓力來kā安得烈講；安得烈kap腓力來kā耶穌講。
約翰福音 12 23| 耶穌應講，人子得tio̍h榮光ê時到lah。
約翰福音 12 24| 我實實kā lín講，一粒麥無落tī地裡來死，就猶原一粒nā-tiāⁿ；死，就結實chōe-chōe。
約翰福音 12 25| 疼家己ê性命ê，就喪失伊；怨恨家己ê性命tī chit世間ê，的確保伊到永活。
約翰福音 12 26| 人若服事我，就tio̍h tè我；我所tī-teh ê所在，服事我ê人亦beh tī hia；人若服事我，我ê父beh對重伊。
約翰福音 12 27| Taⁿ我ê心大擘腹；beh怎樣講？父ah，救我出chit-ê時。總是我為tio̍h chit-ê，chiah到tī chit時。
約翰福音 12 28| 父ah，願你榮顯你ê名。就tùi天有聲講，我已經榮顯，beh koh再榮顯伊。
約翰福音 12 29| Khiā tī邊á ê眾人聽見就講，是雷tân；有人講，是天使kā伊講話。
約翰福音 12 30| 耶穌應講，Chit-ê聲來，m̄是為tio̍h我，就是為tio̍h lín。
約翰福音 12 31| Tī chit-tia̍p chit世間受審判；tī chit-tia̍p chit世間ê人君beh受趕逐。
約翰福音 12 32| 我若受舉起離開地，就beh引chhōa眾人就近我。
約翰福音 12 33| 伊講chit-ê話，是指伊beh甚麼款來死。
約翰福音 12 34| 眾人就應伊講，阮聽見律法有講，基督永永tī-teh；你怎樣講，人子tio̍h受舉起？chit-ê人子是是誰 ah？
約翰福音 12 35| 耶穌就kā in講，光tī lín ê中間iáu有tiap-á久ê時。Lín有光ê時，就tio̍h行，免得暗到tī lín；hit-ê行tī暗ê，伊m̄知行到tá-lo̍h。
約翰福音 12 36| Lín有光ê時，就tio̍h信光，hō͘ lín成做光明ê人。	耶穌講chiah-ê話，就離開in，家己隱密。
約翰福音 12 37| 雖然tī in ê面前行chiah chōe神蹟，in猶原m̄信伊；
約翰福音 12 38| 這是beh應驗先知以賽亞ê話，講，	主ah，阮所傳hō͘人聽，是誰信ah？	主手骨ê力，tùi 是誰顯明ah？
約翰福音 12 39| 所以in bōe信；因為以賽亞koh有講，	主hō͘ in ê目睭chhiⁿ-mî，心硬；	免得in用目睭看見，用心曉悟，	Oa̍t-倒tńg，	就我醫好in。
約翰福音 12 40| 
約翰福音 12 41| 以賽亞講chiah-ê，因為看見伊ê榮光，來論到伊。
約翰福音 12 42| 雖然án-ni，in ê序大卻有chōe-chōe信伊；為tio̍h法利賽人chiah無認伊，免得kek出會堂；
約翰福音 12 43| 因為in意愛tùi人來ê榮光，khah過頭tùi上帝來ê榮光。
約翰福音 12 44| 耶穌叫講，信我ê人m̄是信我，就是信差我ê。
約翰福音 12 45| 看見我ê，就是看見差我ê。
約翰福音 12 46| 我就是光來入世間，hō͘見若信我ê人無khiā起tī暗。
約翰福音 12 47| 人若聽我ê話亦m̄守，我無審判伊；因為我來，m̄是beh審判世間，是beh救世間。
約翰福音 12 48| 棄sak我，亦m̄接納我ê話ê人，就有審判伊ê，就是我所講ê道理，beh tī末日審判伊。
約翰福音 12 49| 因為我所講m̄是出tī家己；就是差我ê父，伊有命令我，tio̍h傳甚麼，講甚麼。
約翰福音 12 50| 我知伊ê命令是永活；所以我所講ê，是照父所傳hō͘我ê，來講伊。
約翰福音 13 1| pôaⁿ過節前，耶穌知伊離開chit世間歸tī父ê時到，已經疼tī世間屬伊ê人，到尾亦疼in。
約翰福音 13 2| 食ê-hng頓ê時，魔鬼已經將賣耶穌ê意思hē tī 加略人西門ê kiáⁿ猶大ê心；
約翰福音 13 3| 耶穌知父已經將萬物交tī伊ê手，koh知伊tùi上帝出，亦beh歸tī上帝，
約翰福音 13 4| 就離開桌，thǹg衫；the̍h巾家己hâ。
約翰福音 13 5| 倒水tī盤裡，洗學生ê腳，將所hâ ê巾kā in拭。
約翰福音 13 6| 洗到西門彼得，彼得kā伊講，主ah，你洗我ê腳mah？
約翰福音 13 7| 耶穌應伊講，我所做ê，你現今m̄知，後來就會曉得。
約翰福音 13 8| 彼得講，你永遠無thang洗我ê腳。耶穌應伊講，我無kā你洗，你就kap我無干涉。
約翰福音 13 9| 西門彼得kā伊講，主ah，m̄-nā我ê腳，連手kap頭殼亦tio̍h。
約翰福音 13 10| 耶穌kā伊講，人洗浴了，只有tio̍h洗腳，就齊全清氣；lín chiah-ê是清氣，但是無ta̍k-ê án-ni。
約翰福音 13 11| 因為耶穌知賣伊ê人是是誰；所以講，Lín無ta̍k-ê清氣。
約翰福音 13 12| 已經洗in ê腳，穿衫koh坐，就kā in講，我對lín所有行ê，lín知mah？
約翰福音 13 13| Lín稱呼我先生ah，主ah；lín ê話tio̍h；我實在是。
約翰福音 13 14| 我做主，做先生，尚且kā lín洗腳，lín亦tio̍h相仝洗腳。
約翰福音 13 15| 因為我已經用模樣hō͘ lín，hō͘ lín照我所對lín行ê來行。
約翰福音 13 16| 我實實kā lín講，奴僕無khah大伊ê主人；奉差ê無khah大差伊ê。
約翰福音 13 17| Lín既然知chiah-ê事，若去行伊，就有福氣。
約翰福音 13 18| 我m̄是指lín眾人來講；我所揀ê，我知in；獨獨beh hō͘聖經應驗，食我ê餅ê人kia̍h起腳後tiⁿ踢我。
約翰福音 13 19| Taⁿ tāi-chì iáu-bē成，我先kā lín講；到tāi-chì成，hō͘ lín信我就是伊。
約翰福音 13 20| 我實實kā lín講，接納我所差ê，就是接納我，接納我，就是接納差我ê。
約翰福音 13 21| 耶穌講án-ni，心內大擘腹，就干證講，我實實kā lín講，lín中間一人beh賣我。
約翰福音 13 22| 學生相看，想m̄出伊是講甚麼人。
約翰福音 13 23| 有一個學生，就是耶穌所疼ê，撐近耶穌ê胸前。
約翰福音 13 24| 西門彼得tìm頭kā伊講，請kā阮講，伊所講ê是甚麼人。
約翰福音 13 25| 伊就hiàⁿ身óa耶穌ê胸坎，kā伊講，主ah，是是誰？
約翰福音 13 26| 耶穌就應講，我ùn一塊á物hō͘伊，hit-ê人就是。隨時ùn一塊á，the̍h hō͘ 加略人西門ê kiáⁿ猶大。
約翰福音 13 27| 伊受物了後，撒旦就入伊ê心。耶穌就kā伊講，你所做ê，緊緊去做。
約翰福音 13 28| 同桌ê人，無人知為tio̍h怎樣對伊講chit-ê。
約翰福音 13 29| 因為猶大管錢袋，有人phah算，敢是耶穌kā伊講，你去買咱守節所欠用ê；á是kah伊去賑濟sòng-hiong人。
約翰福音 13 30| 猶大接tio̍h hit-ê物，liâm-piⁿ出去；hit時暝時。
約翰福音 13 31| 已經出去，耶穌講，Taⁿ人子得tio̍h榮光，上帝亦tī伊得tio̍h榮光；
約翰福音 13 32| koh上帝beh tī本身榮光人子，亦beh liâm-piⁿ榮光伊。
約翰福音 13 33| 細kiáⁿ ah，我iáu有tiap-á久kap lín tī-teh。Lín beh chhē我；我所去ê所在，lín bōe能到；我bat kā猶太人講，taⁿ亦án-ni kā lín講。
約翰福音 13 34| 我用新ê誡命hō͘ lín，就是lín tio̍h相疼；親像我bat疼lín，lín亦tio̍h án-ni相疼。
約翰福音 13 35| Lín若相疼，眾人beh tùi án-ni知lín是我ê學生。
約翰福音 13 36| 西門彼得kā伊講，主ah，beh tá-lo̍h去？耶穌應伊講，我所去ê所在，你現時bōe tè我；後來beh tè我。
約翰福音 13 37| 彼得kā伊講，主ah，我現時怎樣bōe tè你ah？我beh為tio̍h你放sak性命。
約翰福音 13 38| 耶穌應講，你beh為tio̍h我放sak你ê性命mah？我實實kā你講，雞iáu-bē啼，你beh三pái m̄認我。
約翰福音 14 1| Lín ê心莫得擘腹；lín tio̍h信上帝，亦tio̍h信我。
約翰福音 14 2| Tī我ê父ê家，有chōe-chōe厝宅；若無，就我已經kā lín講lah；因為我去，是kā lín備辦所在。
約翰福音 14 3| 若去kā lín備辦所在，就beh koh來，接納lín歸tī我；hō͘我所tī-teh ê，lín亦tī hia。
約翰福音 14 4| 我所去ê所在，lín bat hit條路。
約翰福音 14 5| 多馬kā伊講，主ah，你去ê所在，阮都m̄知；thài會知hit條路ah？
約翰福音 14 6| 耶穌kā伊講，我就是路，是真理，是活命；若無tùi我，就無人就近父。
約翰福音 14 7| Lín若已經bat我，就亦bat我ê父；taⁿ了後lín bat伊，亦bat看見伊。
約翰福音 14 8| 腓力kā伊講，主ah，用父hō͘阮看，就夠額。
約翰福音 14 9| 耶穌kā伊講，腓力，我kap lín tiàm到chiah久，你iáu m̄-bat我mah？已經看見我ê，就是看見父；你怎樣講，用父hō͘阮看ah？
約翰福音 14 10| 我tiàm-tī父，父亦tiàm-tī我，你m̄信mah？我所kā lín講ê話，m̄是出tī家己來講；就是父tòa tī我來行伊ê tāi-chì。
約翰福音 14 11| 我tiàm-tī父，父tiàm-tī我，lín tio̍h信我；若無，就tio̍h因為所行ê事來信我。
約翰福音 14 12| 我實實kā lín講，信我ê人，我所行ê，伊beh行伊；就比chiah-ê事khah大ê，亦beh行伊；因為我歸tī父。
約翰福音 14 13| Lín tī我ê名，凡所求ê，我beh行伊；hō͘父tī Kiáⁿ得tio̍h榮光。
約翰福音 14 14| Lín若tī我ê名有所求我ê，我beh行伊。
約翰福音 14 15| Lín若疼我，就beh守我ê命令。
約翰福音 14 16| 我亦beh對父求，就伊beh用koh一個保惠師hō͘ lín，hō͘伊永遠kap lín tòa；
約翰福音 14 17| 就是真理ê神；世間所bōe接納ê，因為無看見伊，koh m̄-bat伊；獨獨lín bat伊；因為伊kap lín saⁿ-kap tòa，koh beh tiàm-tī lín。
約翰福音 14 18| 我無beh放lín做無父ê kiáⁿ；我來就近lín。
約翰福音 14 19| Iáu tiap-á久，世間無koh看見我；獨獨lín看見我；因為我活，lín亦活。
約翰福音 14 20| Hit日lín beh知我tiàm-tī我ê父，lín tiàm-tī我，我tiàm-tī lín。
約翰福音 14 21| 有我ê命令，koh守伊ê人，chit-ê就是疼我；疼我ê人，beh得tio̍h我ê父疼伊，我亦beh疼伊，koh將本身顯明tī伊。
約翰福音 14 22| 有猶大(m̄是加略人ê) ，kā伊講，主ah，有甚麼事你beh將本身顯明tī阮，無顯明tī世間ah？
約翰福音 14 23| 耶穌應伊講，人若疼我，伊beh守我ê道理，我ê父beh疼伊，阮亦beh就近伊，koh kap伊同khiā起。
約翰福音 14 24| 無疼我ê人，就無守我chiah-ê話；koh lín所聽ê道理，m̄是我ê，就是差我ê父ê。
約翰福音 14 25| 我iáu kap lín tòa ê時，有將chiah-ê話kā lín講。
約翰福音 14 26| 但是保惠師，就是聖神，父tī我ê名所beh差ê，伊beh將一切ê事教示lín，koh beh hō͘ lín記得我一切所kā lín講ê。
約翰福音 14 27| 我用平安留tehhou7 lín；我將我ê平安賞賜lín；我teh hō͘ lín，m̄是親像世間teh hō͘人ê款。Lín ê心莫得擘腹，亦莫得驚惶。
約翰福音 14 28| Lín已經聽見我有kā lín講，我去，koh來就近lín。Lín若疼我，就因為我歸tī父lín會歡喜；因為父比我khah大。
約翰福音 14 29| Taⁿ事iáu-bē成，我已經kā lín講，hō͘ lín tī事成ê時thang信。
約翰福音 14 30| 以後我無kap lín講chōe-chōe話，因為世間ê人君teh來lah；伊tī我無所有；
約翰福音 14 31| 獨獨beh hō͘世間知我疼父，亦照父所命令我ê，我án-ni來行。起來，咱tùi chia來去。
約翰福音 15 1| 我是真ê葡萄樹，我ê父是作園ê人。
約翰福音 15 2| 見若連tī我ê 枝無結果子ê，伊就刪起來；見若結果子ê，伊就修hō͘伊清氣，hō͘伊結果子koh-khah chōe。
約翰福音 15 3| Taⁿ lín因為我所kā lín講ê道理已經清氣lah。
約翰福音 15 4| Lín tio̍h tiàm-tī我，我亦tiàm-tī lín；設使枝無連tī葡萄樹，就bōe能家己結果子；lín若無tiàm-tī我，亦是án-ni。
約翰福音 15 5| 我就是葡萄樹，lín就是枝；tiàm-tī我，也我tiàm-tī伊ê，就結果子chōe-chōe；因為kap我相離，lín就bōe做甚麼。
約翰福音 15 6| 人若無tiàm-tī我，就受棄sak tī外面，親像枝，續枯焦5；人拾inhiat落火，就燒去。
約翰福音 15 7| Lín若tiàm-tī我，我ê話tiàm-tī lín，凡若所ài ê lín tio̍h求，就beh kā lín成。
約翰福音 15 8| Lín結果子chōe-chōe，tùi án-ni，我ê父得tio̍h榮光；亦lín beh成做我ê學生。
約翰福音 15 9| 我有疼lín，親像父有疼我；lín tio̍h tiàm-tī我ê疼。
約翰福音 15 10| Lín若守我ê誡命就beh tiàm-tī我ê疼，親像我有守我ê父ê誡命，tiàm-tī伊ê疼。
約翰福音 15 11| 我已經用chiah-ê kā lín講，beh hō͘我ê歡喜tiàm-tī lín，亦hō͘ lín ê歡喜滿滿。
約翰福音 15 12| Lín tio̍h相疼，親像我有疼lín；這是我ê命令。
約翰福音 15 13| 人為tio̍h朋友獻性命，疼無有比chit-ê khah大ê。
約翰福音 15 14| Lín若行我所命令lín ê，就是我ê朋友。
約翰福音 15 15| Taⁿ了後，我無叫lín做奴僕；因為奴僕m̄知伊ê主人ê所行；但是我已經叫lín做朋友；因為我tùi父所聽見ê，lóng有kā lín講。
約翰福音 15 16| m̄是lín揀我，是我揀lín，koh設立lín，hō͘ lín去結果子，koh hō͘ lín ê果子久長tī-teh；hō͘ lín tī我ê名，無論對父求甚麼，伊就hō͘ lín。
約翰福音 15 17| 我用chiah-ê命令lín，是beh hō͘ lín相疼。
約翰福音 15 18| 世間若怨恨lín，lín知伊iáu-bē怨恨lín，已經事先怨恨我。
約翰福音 15 19| Lín若屬世間，世間就疼伊家己ê；獨獨因為lín m̄是屬世間，就是我揀lín出世間，所以世間怨恨lín。
約翰福音 15 20| Lín tio̍h記得我所kā lín講ê話，講，奴僕無khah大伊ê主人。人若有khún-tio̍k我，亦beh khún-tio̍k lín；若有守我ê話亦beh守lín ê話。
約翰福音 15 21| 但是in beh因為我ê名用chiah-ê一切ê事款待lín，是因為m̄-bat差我ê。
約翰福音 15 22| 我若無來kā in講，in就無罪；taⁿ in ê罪無thang推辭lah。
約翰福音 15 23| 怨恨我ê人，亦怨恨我ê父。
約翰福音 15 24| 我若tī in中間m̄-bat行別人所bē bat行ê，in就無罪；但是taⁿ我kap我ê父，in亦有看見，亦有怨恨。
約翰福音 15 25| 這是beh應驗in ê律法所記載ê話講，In無緣故怨恨我。
約翰福音 15 26| 但是保惠師，就是真理ê神，tùi父出ê，我tùi父beh差伊就近lín；伊若到，beh為tio̍h我做干證；lín亦beh做干證，
約翰福音 15 27| 因為lín tùi起頭kap我tī-teh。
約翰福音 16 1| Chiah-ê事我已經kā lín講，hō͘ lín免致tio̍h-tak。
約翰福音 16 2| 人beh kek lín出會堂；koh時到，凡若thâi lín ê人，亦beh掠這做服事上帝。
約翰福音 16 3| Inbeh行án-ni，因為m̄-bat父kap我。
約翰福音 16 4| 獨獨我有kā lín講chiah-ê，是hō͘ lín到時thang記得我bat kā lín講。我tùi起頭無kā lín講chiah-ê，是因為我kap lín tī-teh。
約翰福音 16 5| Taⁿ我去歸tī差我ê；lín中間無人問我，講，你beh tá-lo̍h去？
約翰福音 16 6| Kan-ta為tio̍h我有kā lín講chiah-ê，lín已經滿心憂悶lah。
約翰福音 16 7| 但是我將實情kā lín講；我去，是做lín ê利益；我無去，保惠師無來就近lín；若去，就beh差伊就近lín。
約翰福音 16 8| 伊到，的確用罪，用義，用審判，來指正世間；
約翰福音 16 9| 用罪，因為in m̄信靠我；
約翰福音 16 10| 用義，因為我歸tī父，lín無koh看見我；
約翰福音 16 11| 用審判，因為chit世間ê人君已經受審判。
約翰福音 16 12| 我iáu有chōe-chōe項beh kā lín講，獨獨lín現今當bōe起。
約翰福音 16 13| 到真理ê神來，伊beh chhōa lín入tī一切ê真理；因為伊m̄是beh憑家己來講；是將伊所beh聽見ê來講；koh beh用teh-beh來ê事報lín。
約翰福音 16 14| 伊beh榮光我；因為伊beh tùi我所有ê領受；來報lín。
約翰福音 16 15| 凡若父所有ê lóng是我ê；所以我講，伊beh tùi我所有ê領受，來報lín。
約翰福音 16 16| Tiap-á久lín無看見我；koh tiap-á久，lín就beh看見我。
約翰福音 16 17| Tùi án-ni，伊ê學生，有ê saⁿ-kap講，伊對咱講，Tiap-á久lín無看見我；koh tiap-á久lín beh看見我；koh講，因為我歸tī父，這甚麼意思？
約翰福音 16 18| 所以in講，伊所講ê tiap-á久，是甚麼意思？咱m̄知伊teh講甚麼。
約翰福音 16 19| 耶穌知in ài問伊，就kā in講，我講，Tiap-á久lín無看見我，koh tiap-á久lín beh看見我，lín因為chit-ê問來問去mah？
約翰福音 16 20| 我實實kā lín講，Lín beh啼哭哀傷，世間beh歡喜；lín beh憂悶，但是lín ê憂悶beh變做歡喜。
約翰福音 16 21| 婦人人beh生kiáⁿ就憂悶，因為伊ê時到lah；嬰á已經出世，無koh記得伊ê苦痛，因為歡喜有人出世tī世間。
約翰福音 16 22| 親像án-ni，lín現今亦有憂悶；總是我beh koh見tio̍h lín，就lín ê心beh歡喜，koh lín ê歡喜無人kā lín搶去。
約翰福音 16 23| 當hit日lín無beh問我甚麼。我實實kā lín講，Lín見若對父求ê，伊就tī我ê名beh hō͘ lín。
約翰福音 16 24| Lín到taⁿ bē bat tī我ê名求甚麼；lín tio̍h求就會得tio̍h，hō͘ lín ê歡喜滿滿。
約翰福音 16 25| Chiah-ê事我有用譬喻kā lín講；時到，我無beh koh用譬喻kā lín講，就是用父明明指示lín。
約翰福音 16 26| 當hit時lín beh tī我ê名求；我無kā lín講，我beh為tio̍h lín求父；
約翰福音 16 27| 因為父家己疼lín，是為tio̍h lín有疼我，koh信我tùi父出來。
約翰福音 16 28| 我tùi父出來，亦入世間；koh離開世間來歸tī父。
約翰福音 16 29| 伊ê學生講，Taⁿ你明明講，m̄是用譬喻。
約翰福音 16 30| Taⁿ阮知你無所m̄知，m̄免人問你；阮因為án-ni信你tùi上帝出。
約翰福音 16 31| 耶穌應講，Taⁿ lín信mah？
約翰福音 16 32| 時beh到，亦已經到lah，lín chiah-ê四散，ta̍k人歸伊本身ê所在，留我家己tī-teh；總是我m̄是家己tī-teh，因為父kap我tī-teh。
約翰福音 16 33| 我已經將chiah-ê kā lín講，hō͘ lín tiàm-tī我有平安。Tī世間lín有苦難；獨獨lín thang放心；我已經khah贏世間。
約翰福音 17 1| 耶穌講chiah-ê，就kia̍h目ǹg天，講，父ah，時到lah；願你榮光你ê Kiáⁿ，thang hō͘ Kiáⁿ榮光你；
約翰福音 17 2| 親像你bat hō͘ Kiáⁿ有權治理見有肉體ê，beh hō͘伊將永活賞賜見若你所hō͘伊ê人。
約翰福音 17 3| Chit-ê永活，就是bat你獨一真ê上帝，kap你所差ê耶穌基督。
約翰福音 17 4| 我已經榮光你tī地上；就是你所交代我行ê工，我已經成伊。
約翰福音 17 5| 父ah，taⁿ tio̍h hō͘我kap你saⁿ-kap有榮光，就是bē有世間以前我kap你saⁿ-kap有ê榮光。
約翰福音 17 6| 你所賞賜我出tī世間ê人，我已經用你ê名對in顯明；in本是你ê，你用in賞賜我；in亦已經守你ê道理。
約翰福音 17 7| Taⁿ in知見若你所hō͘我ê，lóng是tùi你來；
約翰福音 17 8| 因為你所hō͘我ê話，我已經hō͘ in；in承受伊，亦確實知我對你出，koh信你差我。
約翰福音 17 9| 我為tio̍h in求；m̄是為tio̍h世間求，就是為tio̍h你所hō͘我ê人；因為in是你ê。
約翰福音 17 10| 見若我ê，就是你ê；你ê，就是我ê；koh我tī in有得tio̍h榮光。
約翰福音 17 11| Taⁿ了後，我無tī世間；in tī世間，我歸tī你。聖ê父ah，願你tī你ê名，就是你所hō͘我ê，來保守in，hō͘ in做一個，親像咱一樣。
約翰福音 17 12| 我kap in tī-teh ê時，bat tī你ê名，就是你所hō͘我ê，來保守in；我亦有照顧in，其中無一個沉淪；只有hit-ê沉淪ê人nā-tiāⁿ，hō͘聖經得tio̍h應驗。
約翰福音 17 13| Taⁿ我就近你；我iáu tiàm世間講chiah-ê話，beh hō͘ in有我ê歡喜滿滿tī in ê心內。
約翰福音 17 14| 我已經將你ê道理hō͘ in；世間怨恨in，因為in無屬世間，親像我無屬世間。
約翰福音 17 15| 我m̄是求你hō͘ in出世間，就是保守in脫離pháiⁿ-ê。
約翰福音 17 16| In無屬世間，親像我無屬世間。
約翰福音 17 17| 願你用真理hō͘ in成聖；你ê道理就是真理。
約翰福音 17 18| 親像你差我入世間，我亦有差in入世間。
約翰福音 17 19| 我為tio̍h in來做聖，hō͘ in亦tùi真理來成聖。
約翰福音 17 20| 我m̄-nā為tio̍h chiah-ê人求，亦為tio̍h對in ê話來信我ê人求；
約翰福音 17 21| hō͘ in lóng做一個；親像父，你tiàm-tī我，我tiàm-tī你，hō͘ in亦án-ni tiàm-tī咱；就hō͘世間信你差我。
約翰福音 17 22| 你所hō͘我ê榮光，我已經hō͘ in；hō͘ in做一個，親像咱ê做一個；
約翰福音 17 23| 我tiàm-tī in，你tiàm-tī我，hō͘ in能完全來做一個；hō͘世間知你差我，亦知你疼in親像疼我一樣。
約翰福音 17 24| 父ah，你所hō͘我ê，我ài in tī我所tī-teh ê所在，亦kap我saⁿ-kap tī hia；hō͘ in看見你所賞賜我ê榮光；因為創造世間以前你已經疼我。
約翰福音 17 25| 義ê父ah，世間bē bat你；獨獨我有bat你；chiah-ê人亦bat你有差我；
約翰福音 17 26| 我bat用你ê 名指示in，koh beh指示in；hō͘你疼我ê疼痛tiàm-tī in，我亦tiàm-tī in。
約翰福音 18 1| Chiah-ê話講了，耶穌kap學生出去過Khip-lûn溪；tī hia有園，耶穌kap伊ê學生入去。
約翰福音 18 2| 賣伊ê猶大亦bat hit-ê所在；因為耶穌kap伊ê學生ta̍uh-ta̍uh聚集tī hia。
約翰福音 18 3| 猶大已經領一隊兵，kap chiah-ê祭司頭以及法利賽人ê差役，kia̍h 燈，kap火把，kap ke-si，來到hia。
約翰福音 18 4| 耶穌知伊所beh tú-tio̍h一切ê事，就出去kā in講，Lín chhē 是誰？
約翰福音 18 5| 應講，拿撒勒人耶穌。耶穌kā in講，我就是。賣伊ê猶大亦kap in saⁿ-kap teh khiā。
約翰福音 18 6| 耶穌一下kā in講，我就是，in就倒退，跋倒tī地裡。
約翰福音 18 7| 所以koh問in，Lín chhē 是誰？應講，拿撒勒人耶穌。
約翰福音 18 8| 耶穌應講，我已經kā lín講，我就是；lín若chhē我，tio̍h容允chiah-ê人去；
約翰福音 18 9| 這是hō͘伊前所講ê話應驗，講，你所hō͘我ê人，我無失落一個。
約翰福音 18 10| 西門彼得有刀，拔起來phut祭司頭ê奴僕，削去伊ê chiàⁿ耳。奴僕ê名叫Má-le̍k-kó͘。
約翰福音 18 11| 耶穌就kā彼得講，收你ê刀入鞘；父所hō͘我ê杯，我kiám無beh lim mah？
約翰福音 18 12| Tùi án-ni，兵隊kap千總，以及猶太人ê差役，掠耶穌縛伊；
約翰福音 18 13| 事先帶伊去見A-ná，因為伊是hit年ê祭司頭Kai-a-hoat ê丈人。
約翰福音 18 14| 前替猶太人打算講，一人為tio̍h百姓死是有利益ê，就是chit-ê Kai-a-hoat。
約翰福音 18 15| 西門彼得tè耶穌，koh有一個學生tè伊。Chit-ê學生是祭司頭所bat ê，就kap耶穌入祭司頭ê院。
約翰福音 18 16| 但是彼得khiā tī門外。所以hit-ê學生，就是祭司頭所bat ê，出去kap顧門ê cha-bó͘人講，就chhōa彼得入去。
約翰福音 18 17| 顧門ê女婢kā彼得講，你亦敢是chit人ê學生hò͘ⁿ？伊講，m̄是。
約翰福音 18 18| Chiah-ê奴僕kap差役，因為寒，將炭起火，khiā teh烘燒；彼得亦kap in khiā teh烘。
約翰福音 18 19| 祭司頭就問耶穌論伊ê學生，kap伊ê教示。
約翰福音 18 20| 耶穌應講，我是顯然對世間人講；我常常tī會堂kap殿裡教示，就是猶太人lóng聚集ê所在；tī隱密ê所在我bē bat講甚麼。
約翰福音 18 21| 啥事問我？thang問聽ê人，看我kap in講怎樣；in知我所講。
約翰福音 18 22| 講soah，邊á teh khiā一個差役siàn耶穌，講，你應祭司頭án-ni mah？
約翰福音 18 23| 耶穌應伊講，我若講m̄ tio̍h，thang指正hit-ê m̄ tio̍h；若tio̍h，啥事phah我？
約翰福音 18 24| 耶穌猶原受縛，A-ná差伊到祭司頭Kai-a-hoat ê所在。
約翰福音 18 25| Hit時西門彼得khiā-teh烘火，就有人kā伊講，你亦敢是伊ê學生hò͘ⁿ？伊m̄認，講，m̄是。
約翰福音 18 26| 有一個祭司頭ê奴僕，是hō͘彼得siah耳á ê ê親人，講，我kiám無看見你kap伊tī園內mah？
約翰福音 18 27| 彼得koh無認；雞隨時啼。
約翰福音 18 28| In就帶耶穌tùi Kkai-a-hoat ê所在到公堂：hit-tia̍p天phú光；in家己無入公堂，免得bak-tio̍h lâ-sâm，chiah thang食pôaⁿ過節。
約翰福音 18 29| 所以彼拉多出來外面就近in講，Lín告chit人甚麼案件？
約翰福音 18 30| 應講，Chit人若m̄是pháiⁿ人，阮就無將伊交hō͘你。
約翰福音 18 31| 彼拉多就kā in講，Lín家己帶去，照lín ê律法去辦伊。猶太人kā伊講，
約翰福音 18 32| 阮無thâi人ê koân；這是beh應驗耶穌前所講ê話，指明伊beh甚麼款來死。
約翰福音 18 33| 彼拉多koh入公堂，tiàu耶穌來，kā伊講，你是猶太人ê王mah？
約翰福音 18 34| 耶穌應講，你講chit-ê話是對你家己，á是別人將我ê事kā你講ah？
約翰福音 18 35| 彼拉多應講，我kiám是猶太人mah？你本國ê人kap chiah-ê祭司頭將你交hō͘我；你果然怎樣做ah？
約翰福音 18 36| 耶穌應講，我ê國m̄是屬chit世間；我ê國若屬chit世間，就我ê差用的確爭戰，免得我交hō͘猶太人；但是taⁿ我ê國m̄是tùi chia出。
約翰福音 18 37| 彼拉多就kā伊講，Án-ni，你是王mah？耶穌應講，你講我是王。我為tio̍h án-ni出世，為tio̍h án-ni臨到世間，beh替真理做干證。凡若屬真理ê人，聽我ê聲。
約翰福音 18 38| 彼拉多講，真理是甚麼？	講soah，koh出去就近猶太人，kā in講，我看伊無罪。
約翰福音 18 39| 總是lín有例，到pôaⁿ過節，我tio̍h放一個監犯hō͘ lín；lín ài我放猶太人ê王hō͘ lín mah？
約翰福音 18 40| In koh大聲喉叫講，M̄-thang chit-ê，是tio̍h 巴拉巴。Chit-ê 巴拉巴是土匪。
約翰福音 19 1| Tùi án-ni，彼拉多用鞭phah耶穌。
約翰福音 19 2| 兵丁用刺á編做冕旒，戴tī伊ê頭殼，koh用紫色ê袍kā伊穿；
約翰福音 19 3| 就近伊，講，猶太人ê王，平安ah。就siàn伊。
約翰福音 19 4| 彼拉多koh出去外面kā in講，你看，我chhōa伊出來hō͘ lín，hō͘ lín知我查了看伊無罪。
約翰福音 19 5| 耶穌戴刺á ê冕旒，穿紫色ê袍，出來外面；彼拉多koh kā in講，你看，chit-ê人！
約翰福音 19 6| Chiah-ê祭司頭kap差役看見伊，就大聲喉叫講，釘伊十字架，釘伊十字架。彼拉多kā in講，Lín家己掠去釘；因為我看伊無罪。
約翰福音 19 7| 猶太人應伊講，阮有律法，也照chit-ê律法伊應該死，因為伊掠本身做上帝ê Kiáⁿ。
約翰福音 19 8| 　彼拉多聽見chit-ê話，就益發驚；
約翰福音 19 9| koh入公堂，kā耶穌講，你tùi tá-lo̍h來？但是耶穌無應伊。
約翰福音 19 10| 彼拉多就kā伊講，你m̄ kap我講mah？Kiám m̄知我有權thang放你，亦有權thang釘你tī十字架mah？
約翰福音 19 11| 耶穌應伊講，若m̄是tùi頂面hō͘你，就你無權thang辦我；所以將我交hō͘你ê人，伊ê罪koh-khah重。
約翰福音 19 12| Tùi án-ni， 彼拉多ài beh放伊；猶太人大聲喉叫，講，你若放chit-ê人，就m̄是該撒ê朋友；因為凡若掠家己做王ê，是背叛該撒。
約翰福音 19 13| 彼拉多聽見chiah-ê話，就chhōa耶穌出來；也家己坐tī公座，tī一個名叫鋪石ê所在，希伯來ê話叫做Lek-pa-tāi。
約翰福音 19 14| Hit日就是備辦pôaⁿ過節ê日；約略日中晝。就kā猶太人講，你看，lín ê王！
約翰福音 19 15| In大聲喉叫，講，除去，除去，釘伊tī十字架。彼拉多kā in講，我將lín ê王釘十字架mah？Chiah-ê祭司頭應講，該撒以外，阮無王。
約翰福音 19 16| Tùi án-ni，就將耶穌交hō͘ in去釘十字架。
約翰福音 19 17| In就收伊；耶穌家己giâ伊ê十字架出去，到一個名叫頭殼碗ê所在，希伯來ê話叫做各各他；
約翰福音 19 18| tī hia釘伊十字架，koh有兩人kap伊同釘，一pêng一個，耶穌tī中央。
約翰福音 19 19| 彼拉多亦寫斬條，hē tī十字架，寫講，猶太人ê王，拿撒勒人耶穌。
約翰福音 19 20| 猶太人chōe-chōe讀chit-ê斬條；因為耶穌受釘ê所在近城；koh所寫ê，是用希伯來、羅馬、希利尼ê文字。
約翰福音 19 21| 所以猶太人chiah-ê祭司頭kā彼拉多講，莫得寫，猶太人ê王；tio̍h寫，伊家己講，我是猶太人ê王。
約翰福音 19 22| 彼拉多應講，我所寫ê，已經寫了lah。
約翰福音 19 23| 兵丁已經釘耶穌tī十字架，就the̍h伊ê衫，分做四份，ta̍k ê兵得tio̍h一份；koh the̍h伊ê內衫；chit領內衫無kap-chōa，是頂下透織ê。
約翰福音 19 24| 所以saⁿ-kap講，莫得拆裂，tio̍h來liam-khau，看是誰得tio̍h；這是beh應驗聖經所講，	In saⁿ-kap分我ê衫，	Liam-khau我ê衣服。
約翰福音 19 25| 兵丁果然做chiah-ê事。Khiā tī耶穌十字架邊，有伊ê老母，kap伊ê老母ê姊妹，Kek-liû-pa ê bó͘馬利亞，kap Boa̍t-tāi-lia̍p ê馬利亞。
約翰福音 19 26| 耶穌看見老母kap所疼ê學生khiā tī邊頭，就tùi老母講，老母ah，看，你ê kiáⁿ！
約翰福音 19 27| Koh 對學生講，看，你ê老母！Tùi hit時，hit-ê學生chih接伊到家己ê家。
約翰福音 19 28| Chit-ê tāi-chì以後，耶穌知眾項事已經明白，因為beh hō͘聖經ê話應驗，就講，我嘴乾。
約翰福音 19 29| Tī hia有一個器具tóe醋滿滿；in就the̍h海絨浸醋，hâ牛膝草，thuh到伊ê嘴。
約翰福音 19 30| 耶穌已經受醋；就講，事明白lah；就àⁿ頭氣斷。
約翰福音 19 31| Hit時是備辦節ê日，猶太人ài免得tī安歇日留身屍tī十字架，因為chit-ê安歇日是大ê日；所以求彼拉多kah人kòng折in ê腳骨，來收in。
約翰福音 19 32| 兵丁到，kòng折頭一個ê腳骨，以及hit-ê kap伊同釘ê ê腳骨；
約翰福音 19 33| 到tī耶穌，看見伊已經死就無kòng折伊ê腳骨；
約翰福音 19 34| 獨獨有一個兵，用鎗鑿伊ê hia̍p下，血kap水liâm-piⁿ流出。
約翰福音 19 35| 看見ê人做干證，伊ê干證是真；家己知所講是實，hō͘ lín亦會信。
約翰福音 19 36| 因為chiah-ê tāi-chì成，是beh應驗聖經所講，伊ê骨無一支beh受phah碎。
約翰福音 19 37| Koh聖經有一句講，人beh看in所鑿ê。
約翰福音 19 38| Chiah-ê tāi-chì以後，有A-lī-má-thài ê約瑟，是耶穌ê學生，獨獨驚猶太人，chiah暗靜做學生，伊來求彼拉多，准伊去收耶穌ê身屍；彼拉多允准。就來，收伊ê身屍去。
約翰福音 19 39| Koh有尼哥底某，起頭bat暝時就近耶穌ê，亦來，帶沒藥chhiau沉香，約略一百斤。
約翰福音 19 40| In就收耶穌ê身屍，用幼苧布kap香料包伊，照猶太人埋葬ê例。
約翰福音 19 41| 釘十字架ê所在有園；園內有新ê墓，lóng bē bat有人葬 ê。
約翰福音 19 42| Hit日是猶太人備辦節ê日，koh因為hit-ê墓近，所以安置耶穌tī hia。
約翰福音 20 1| 七日ê頭一日，清早，天iáu-bē光，Boa̍t-tāi-lia̍p ê馬利亞到墓，看見石已經tùi墓徙開。
約翰福音 20 2| 就走去就近西門彼得，kap別個學生，就是耶穌所疼hit-ê，kā in講，有人將主移出墓，阮m̄知hē tī tá-lo̍h。
約翰福音 20 3| 所以彼得kap hit-ê別個學生出去到墓。
約翰福音 20 4| 兩人平平走；hit-ê別個學生走做頭，比彼得khah緊，事先到墓；
約翰福音 20 5| àⁿ落看墓內，看見幼苧布hē-teh；獨獨無入去。
約翰福音 20 6| 西門彼得tè後到，入墓；看見幼苧布hē-teh，
約翰福音 20 7| koh看見包頭殼ê巾，無kap幼苧布做一位，是另外tī一所在捲teh。
約翰福音 20 8| Hit時hit-ê事先到墓ê學生亦入去，看見就信。
約翰福音 20 9| 因為in iáu-bē明白聖經ê話，講伊的確tio̍h tùi死人中koh活。
約翰福音 20 10| Tùi án-ni，兩個學生tò去家己ê家。
約翰福音 20 11| 獨獨馬利亞khiā tī墓外teh啼哭；哭ê時，àⁿ落看墓內；
約翰福音 20 12| 看見兩個天使穿白衫，坐tī耶穌ê身屍所bat安置ê所在，一個tī頭，一個tī腳。
約翰福音 20 13| In就kā伊講，婦人人ah，啥事哭？應伊講，因為人將我ê主移去，我m̄知hē伊tī甚麼所在。
約翰福音 20 14| 已經講chiah-ê話，就翻身ǹg後面，看見耶穌teh khiā，也m̄知伊是耶穌。
約翰福音 20 15| 耶穌kā伊講，婦人人ah，啥事啼哭？你chhē 是誰？馬利亞phah算伊是顧園ê，就kā伊講，頭家ah，你若有扛伊去，請kā我講hē伊tī甚麼所在，我就去收伊。
約翰福音 20 16| 耶穌kā伊講，馬利亞ah。伊就oa̍t-tńg身，用希伯來ê話kā伊講，Lia̍p-pho-nî；意思就是，先生。
約翰福音 20 17| 耶穌kā伊講，莫得摸我；因為我iáu-bē上去見父；你tio̍h去chhē我ê兄弟kā in講，我上去見我ê父，亦是lín ê父；見我ê上帝，亦是lín ê上帝。
約翰福音 20 18| 抹大拉ê馬利亞就去kā學生講，我已經看見主；koh講，主用chiah-ê話kā伊講。
約翰福音 20 19| Hit日就是七日ê頭一日，已經暗，學生因為驚猶太人，就tī in所tòa ê所在關門；耶穌到，khiā tī中間，kā in講，願lín平安。
約翰福音 20 20| 已經講chit-ê話，就用手kap hia̍p下hō͘ in看。學生看見主，就歡喜。
約翰福音 20 21| 耶穌koh kā in講，願lín平安；我差lín，親像父有差我。
約翰福音 20 22| 已經講chit-ê話，就對in pûn氣講，Lín受聖神；
約翰福音 20 23| lín赦甚麼人ê罪，就赦去；留甚麼人ê罪，就留teh。
約翰福音 20 24| 有多馬稱做Té-thó͘-má ê，是十二學生ê一個，耶穌到ê時，伊無saⁿ-kap tī-teh。
約翰福音 20 25| 其餘ê學生就kā伊講，阮chiah-ê已經看見主lah。但是多馬kā in講，我若無看見伊手中釘ê跡，無用我ê指頭á探伊釘ê跡，無用我ê手探伊ê hia̍p下，我決斷m̄信。
約翰福音 20 26| 過八日，伊ê學生koh再tī厝內，多馬亦tī-teh。門已經關，耶穌到，khiā tī中央，講，願lín平安。
約翰福音 20 27| 就kā多馬講，伸你ê指頭á來看我ê手；伸你ê手探我ê hia̍p下；莫得做m̄信ê，tio̍h做信ê。
約翰福音 20 28| 多馬應講，我ê主ah，我ê上帝ah。
約翰福音 20 29| 耶穌kā伊講，你因為看見我chiah信；hiah-ê無看見來信ê人，有福氣。
約翰福音 20 30| 耶穌tī學生ê面前，koh有行chōe-chōe神蹟，無記tī chit本冊ê；
約翰福音 20 31| 獨獨記chiah-ê，hō͘ lín信耶穌是基督，是上帝ê Kiáⁿ；信，就tī伊ê名得tio̍h活。
約翰福音 21 1| Chiah-ê tāi-chì以後，耶穌tī Thê-pí-lī-a ê海邊，koh顯明家己hō͘學生看；伊ê出現記tī下底。
約翰福音 21 2| 有西門彼得、多馬，稱Té-thó͘-má，加利利ê Ka-ná人那但業，Se-pí-thài ê kiáⁿ，iáu有學生兩個lóng saⁿ-kap tī-teh。
約翰福音 21 3| 西門彼得kā in講，我beh去討魚。In kā伊講，阮亦beh kap你去。就出去，上船；hit暝無掠tio̍h甚麼。
約翰福音 21 4| 天phú光，耶穌khiā tī海坪，但是學生m̄知伊是耶穌。
約翰福音 21 5| 耶穌就kā in講，細kiáⁿ ah，lín有物配無？In講，無。
約翰福音 21 6| 伊就kā in講，拋網tī船ê chiàⁿ-pêng，就會得tio̍h。In拋落去，就網拖bōe起來，是因為魚chōe ê緣故。
約翰福音 21 7| Tùi án-ni，耶穌所疼hit-ê學生kā彼得講，是主lah。西門彼得一下聽見是主，因為thǹg-pak-theh就用外衫來hâ，跳落海。
約翰福音 21 8| 其餘ê學生，(因為離坪無遠，約略三十丈) ，用細隻船來拖hit網ê魚。
約翰福音 21 9| 到上坪，看見有teh to̍h ê炭，頂面有魚，koh有餅。
約翰福音 21 10| 耶穌kā in講，Tú-á拋tio̍h ê魚，掠幾尾來。
約翰福音 21 11| 西門彼得就起去，拖網上坪，有大尾魚滿滿，共一百五十三尾；魚雖然hiah chōe，網亦無裂。
約翰福音 21 12| 耶穌kā in講，來食早頓。學生無人敢問伊，你是是誰？因為知伊是主。
約翰福音 21 13| 耶穌到，the̍h餅hō͘ in，魚亦是án-ni。
約翰福音 21 14| 耶穌tùi死人中koh活了後，出現hō͘伊ê學生看見，這是第三pái。
約翰福音 21 15| 已經食早頓，耶穌kā西門彼得講，約翰ê kiáⁿ西門，你疼我khah贏chiah-ê mah？應講，主ah，是；你知我疼你。耶穌kā伊講，飼我ê羊á-kiáⁿ。
約翰福音 21 16| 第二pái，koh kā伊講，約翰ê kiáⁿ西門，你疼我mah？講，主ah，是；你知我疼你。耶穌kā伊講，照顧我ê羊。
約翰福音 21 17| 第三pái，kā伊講，約翰ê kiáⁿ，西門，你疼我mah？彼得因為伊第三pái kā伊講，你疼我mah？就憂悶，kā伊講，主，你無所m̄知；你知我疼你。耶穌kā伊講，飼我ê羊á。
約翰福音 21 18| 我實實kā你講，你少年ê時用帶家己縛，照所ài來行遊；獨獨到老，你beh伸手，別人就縛你，拖你到m̄-ài去ê所在。
約翰福音 21 19| 耶穌講這話，是指彼得beh怎樣死，來榮光上帝。已經講án-ni，就kā伊講，Tè我。
約翰福音 21 20| 彼得oa̍t-tńg身，看見耶穌所疼ê學生tè in，就是前tī晚餐ê時，hiàⁿ óa耶穌ê胸坎講，主ah，賣你ê人是是誰？
約翰福音 21 21| 彼得看見，就kā耶穌講，主ah，chit人怎樣？
約翰福音 21 22| 耶穌kā伊講，我若ài伊tī-teh到我來，kap你甚麼干涉？你tio̍h tè我。
約翰福音 21 23| Tùi án-ni，chit-ê話遍傳tī兄弟ê中間，講，Chit-ê學生bōe死；但是耶穌m̄是kā伊講伊bōe死，獨獨講，我若ài伊長長tī-teh到我來，kap你甚麼干涉？
約翰福音 21 24| 為tio̍h chiah-ê事做干證來寫伊ê人，就是chit-ê學生；koh咱知伊ê干證是真。
約翰福音 21 25| 耶穌所行iáu有chōe-chōe項，若隨一項來寫，我phah算所記ê冊，世間tóe bōe了。
使徒行傳 1 1| Thê-o-hui-lô ah，我已經將耶穌tùi起頭所行所教示ê，
使徒行傳 1 2| 直到伊託重聖神命令所揀ê使徒了後受chih接上天ê日，ta̍k項記載tī前ê冊。
使徒行傳 1 3| 伊受害了後，bat用chōe-chōe憑據，tī四十日ê中間，出現hō͘使徒看見，來顯明伊家己是活，續講論上帝國ê事。
使徒行傳 1 4| 伊kap in聚集ê時，命令in，講，M̄-thang離開耶路撒冷，tio̍h thèng候父所應允ê，就是lín bat tùi我聽見ê；
使徒行傳 1 5| 因為約翰用水行洗禮；獨獨lín，koh無幾日，beh tī聖神受洗。
使徒行傳 1 6| Án-ni in聚集ê時，問伊，講，主ah，你tī chit時beh將國復到hō͘以色列mah？
使徒行傳 1 7| 伊就kā in講，父所hē tī伊家己權內ê時kap期m̄是lín所thang知。
使徒行傳 1 8| 獨獨聖神臨到lín ê時，lín beh得tio̍h才能；koh tī耶路撒冷，遍猶太，kap撒馬利亞，直到地極，beh做我ê干證。
使徒行傳 1 9| Chiah-ê話講了，in teh看ê時，耶穌受舉起上天；有雲chih接伊，in就看bōe見。
使徒行傳 1 10| 伊去ê時，in ǹg天注目看，忽然有兩人穿白衫，khiā tī身邊；
使徒行傳 1 11| 講，加利利人ah，啥事khiā-teh看天？Chit-ê耶穌離別lín受chih接上天，lín看伊án-ni上天，伊亦beh照án-ni來。
使徒行傳 1 12| Hit時in tùi hit-ê名叫橄欖ê山tò去耶路撒冷，chit-ê山近耶路撒冷，相離開有安歇日ê路站。
使徒行傳 1 13| 已經入，就上in所tòa ê樓頂；有彼得、約翰、雅各、安得烈、腓力kap多馬，Pa-to-lô-mái kap馬太，A-le̍k-hui ê kiáⁿ雅各kap Se-lô-tí ê西門，kap雅各ê kiáⁿ猶大。
使徒行傳 1 14| Chiah-ê人，kap kúi-nā個婦人人，以及耶穌ê老母馬利亞，chham伊ê兄弟，lóng同心專務祈禱。
使徒行傳 1 15| 當時同聚集ê眾人約略一百二十名，彼得tī兄弟中khiā起來講，
使徒行傳 1 16| 兄弟ah，聖神借大衛ê嘴所讖語chhōa人掠耶穌ê猶大ê，chit-ê聖經應驗是應該。
使徒行傳 1 17| 因為伊bat kap阮同列，koh tī chit-ê工亦有份。
使徒行傳 1 18| (Taⁿ chit人用伊行不義所得tio̍h ê工錢來買園；身軀仆落來，腹肚爆裂，腸á lóng流出。
使徒行傳 1 19| Tiàm-tī耶路撒冷ê人lóng知；所以照in ê腔口叫hit坵園做A-kek-tāi-má，就是血園。)
使徒行傳 1 20| 因為詩篇記載，講，	hō͘伊ê厝拋荒，	無人tī hia khiā, koh講，	伊監督ê職hō͘別人擔當。
使徒行傳 1 21| 所以主耶穌tī咱中間出入ê時，
使徒行傳 1 22| tùi約翰行洗禮起，到耶穌離別咱受chih接ê日，所有常常kap阮做伴ê人，tī in中間tio̍h有一個kap阮saⁿ-kap做伊koh活ê干證。
使徒行傳 1 23| Tùi án-ni，舉兩人，就是約瑟，叫做Pa-sat-pa，亦名Iû-sū-to͘，koh一個是Má-thê-a。
使徒行傳 1 24| 就祈禱，講，主ah，你是bat眾人ê心ê，tī chit兩人中指明tá-lo̍h一人是你所揀ê，
使徒行傳 1 25| 來有份tī chit-ê工，kap使徒ê職，就是猶大所離開beh去伊家己ê所在ê。
使徒行傳 1 26| Tùi án-ni， kā in liam-khau；liam-tio̍h Má-th ê-a；伊就kap十一個使徒同列。
使徒行傳 2 1| 五旬節ê期已經到，in lóng聚集tī一所在。
使徒行傳 2 2| 忽然tùi天有聲，親像大風teh吹，充滿in所坐kui間ê厝。
使徒行傳 2 3| 就有teh分開ê舌，出現hō͘ in看見，親像火ê舌，歇tī ta̍k人ê頂面。
使徒行傳 2 4| In lóng受聖神充滿，chiah開嘴講別樣ê腔口，是照聖神所賞賜in講ê。
使徒行傳 2 5| Hit時有虔誠ê猶太人，tùi天下ta̍k國來ê，tòa tī耶路撒冷。
使徒行傳 2 6| Chit-ê聲一下起，眾人聚集紛紛亂亂，因為ta̍k人聽見in照伊家己ê土腔來講。
使徒行傳 2 7| 就lóng gông-ngia̍h奇怪，講，你看，chiah-ê teh講ê kiám無一概是加利利人mah？
使徒行傳 2 8| 怎樣咱聽in講照咱ta̍k人所出世ê土腔ah？
使徒行傳 2 9| 咱chiah-ê Phàⁿ-th ê-a人、Bí-thài人、Í-lân人，kap tiàm-tī Bí-só͘-pho-tāi-bí，猶太kap Ka-phàⁿ-to-ka，Pún-to͘ kap亞西亞，
使徒行傳 2 10| Hut-lū-ka kap Pông-hui-lī-a，埃及近óa 古利奈 ê Lū-pí-a，chiah-ê地方ê人，以及tùi羅馬來ê出外人，
使徒行傳 2 11| 有ê是猶太人，有ê是入猶太教ê人、Kek-lí-tí人、A-lat-pek人，lóng聽in用咱ê腔口來講上帝ê大事。
使徒行傳 2 12| 就lóng gông-ngia̍h躊躇，saⁿ-kap講，這甚麼意思？
使徒行傳 2 13| 亦有別人恥笑in講，in是lim新酒teh醉。
使徒行傳 2 14| 總是彼得kap十一個使徒khiā-teh，大聲kā in講，猶太人，kap lóng總khiā起tī耶路撒冷ê百姓ah，lín tio̍h知chit-ê，亦tio̍h致意聽我ê話。
使徒行傳 2 15| Chiah-ê人m̄是酒醉，親像lín所phah算；因為chit-tia̍p tú-chiah頂晡九點鐘：
使徒行傳 2 16| 這就是託先知約珥所講ê，講，
使徒行傳 2 17| 上帝講，Tī路尾ê時日，	我beh用我ê神降落tī凡有肉體ê；	Lín ê後生lín ê cha-bó͘-kiáⁿ beh做先知講話，	Lín ê少年人beh看見異象，	Lín ê老人beh得tio̍h眠夢；
使徒行傳 2 18| Tī hiah-ê日我也beh用我ê神	降落tī我ê奴僕女婢；in亦beh做先知來講。
使徒行傳 2 19| 頂面tī天裡我beh顯出奇事，	下面tī地裡我beh顯出神蹟，	就是血，kap火，kap煙霧；
使徒行傳 2 20| 日beh變做暗，	月beh變做血，	Tī主大koh榮顯ê日，bē到ê事先；
使徒行傳 2 21| Koh凡若求叫主ê名ê，會得tio̍h救。
使徒行傳 2 22| 以色列人ah，tio̍h聽我ê話：拿撒勒人耶穌，上帝bat用伊tī lín中間行各樣ê權能、奇事，kap神蹟，來tùi lín證明伊，這就是lín所知ê；
使徒行傳 2 23| 伊照上帝定tio̍h ê旨意kap事先知ê，已經受解送，lín chiah-ê借不法ê人ê手釘十字架害死伊；
使徒行傳 2 24| 總是上帝tháu放hiah-ê死ê苦痛，hō͘伊koh活；是伊bōe會hō͘死所把縛。
使徒行傳 2 25| 因為大衛有指伊講，	我看主常常tī我ê面前；	伊tiàm-tī我ê chiàⁿ-pêng，hō͘我免搖動；
使徒行傳 2 26| 所以我ê心歡喜，我ê舌快樂；	Koh我ê肉體也beh tiàm-tī ǹg望中；
使徒行傳 2 27| 因為你無beh將我ê靈魂放下tī陰間，	也無beh hō͘你ê聖ê tú-tio̍h朽爛。
使徒行傳 2 28| 你bat用活命ê路指示我；	Beh hō͘我tī你ê面前滿心快樂。
使徒行傳 2 29| 兄弟ah，先祖大衛ê事我thang好膽對lín講，伊已經死koh埋葬，伊ê墓到今á日iáu tī咱中間。
使徒行傳 2 30| 伊既然是先知，koh知上帝bat kap伊chiù-chōa，beh tī伊後裔中設立一人坐伊ê座位。
使徒行傳 2 31| 伊事先看出án-ni，就論基督ê koh活講，伊無放下tī陰間，亦伊ê肉體無tú-tio̍h朽爛。
使徒行傳 2 32| Chit-ê耶穌，上帝已經hō͘伊koh活，阮chiah-ê lóng做伊ê干證。
使徒行傳 2 33| 伊既然hō͘上帝ê chiàⁿ手舉伊高高，koh tùi父受所應允ê聖神，就將chit-ê降落，就是lín所看見，所聽見ê。
使徒行傳 2 34| 因為大衛未bat上天；獨獨家己講，	主kā我ê主講，	你坐我ê大pêng，
使徒行傳 2 35| thèng候我hō͘你ê對敵做你ê腳踏椅。
使徒行傳 2 36| Án-ni以色列全家tio̍h確實知，chit-ê耶穌，上帝已經設立伊做主，做基督，就是lín所釘tī十字架ê。
使徒行傳 2 37| 眾人聽了，心內刺鑿，對彼得kap其餘ê使徒講，兄弟ah，阮tio̍h怎樣做？
使徒行傳 2 38| 彼得kā in講，Lín tio̍h反悔，ta̍k人tī耶穌基督ê名受洗禮，到hō͘ lín ê罪赦免；koh beh受聖神ê賞賜。
使徒行傳 2 39| 因為所應允ê歸tī lín，kap lín ê kiaⁿ孫，以及lóng總遠遠ê人，就是見若主，咱ê上帝，所beh召ê。
使徒行傳 2 40| Koh另外用chōe-chōe話干證，來苦勸in，講，Lín tio̍h救家己脫離chit-ê邪ê世代。
使徒行傳 2 41| Tùi án-ni，接納in ê話ê人lóng受洗禮；hit日約略加添三千人。
使徒行傳 2 42| 常常專務使徒ê教示，saⁿ-kap交陪、peh餅、祈禱。
使徒行傳 2 43| 眾人lóng驚惶；使徒koh行chōe-chōe奇事神蹟。
使徒行傳 2 44| 信ê人lóng聚集tī一所在，所有ê物公家用；
使徒行傳 2 45| koh賣物產家業，照ta̍k人所欠用分hō͘ in。
使徒行傳 2 46| 日日同心專務tī殿內，也tī人家peh餅，用歡喜誠實ê心來食，o-ló上帝，
使徒行傳 2 47| 亦得tio̍h眾百姓歡喜in。主將得救ê人日日加添hō͘ in。
使徒行傳 3 1| 三點鐘祈禱ê時，彼得kap約翰上殿。
使徒行傳 3 2| 有一人，tùi出世就軟腳，ta̍k日hō͘人扛來hē tī殿門，就是hit-ê叫做Súi ê門，beh求入殿 ê人捨施；
使徒行傳 3 3| 看見彼得約翰teh-beh入殿，就求捨施。
使徒行傳 3 4| 彼得kap約翰注目看伊，講，看阮。
使徒行傳 3 5| 伊就注神看in，ǹg望對in有所得tio̍h。
使徒行傳 3 6| 但是彼得講，金銀我lóng無；獨獨我所有ê hō͘你。Tī拿撒勒耶穌基督ê名，你起來行。
使徒行傳 3 7| 就牽伊ê chiàⁿ手，hō͘伊起來；伊ê腳kap腳目liâm-piⁿ勇健。
使徒行傳 3 8| 就跳起來khiā-teh，koh行，kap in入殿；亦行，亦跳，亦o-ló上帝。
使徒行傳 3 9| 眾百姓看見伊teh行teh o-ló上帝；
使徒行傳 3 10| koh認得伊是平素坐tī 殿 ê Súi門求捨施 ê；就因為伊所tú-tio̍h ê事，滿心奇怪gông-ngia̍h。
使徒行傳 3 11| Hit人牽彼得約翰ê時，眾百姓大奇怪，一齊走來就近in，tī hit-ê名叫所羅門ê léng廊。
使徒行傳 3 12| 彼得看見，就tùi百姓講，以色列人ah，啥事掠chit-ê做奇怪？啥事注目看阮，ná親像阮用家己ê才能，á是敬虔，hō͘伊行？
使徒行傳 3 13| 亞伯拉罕、以撒、雅各ê上帝，就是咱列祖ê上帝，已經榮光伊ê奴僕耶穌；就是lín chiah-ê所送交ê，koh tī彼拉多ê面前，當伊擬beh放伊ê時，lín koh m̄認伊。
使徒行傳 3 14| Án-ni lín m̄認hit-ê聖koh義ê，反tńg求伊用一個凶犯hō͘ lín；
使徒行傳 3 15| lín害死活命ê人君，就是上帝tùi死人中hō͘伊koh活ê；阮chiah-ê做伊ê干證。
使徒行傳 3 16| 因為信伊ê名，就伊ê名hō͘ chit-ê lín所看所bat ê人勇健；是hit-ê對伊來ê信hō͘伊齊全好tī lín眾人ê面前。
使徒行傳 3 17| 兄弟ah，taⁿ我知lín án-ni行是tùi m̄知影，lín ê官府也是án-ni。
使徒行傳 3 18| 獨獨上帝用眾先知ê嘴讖語伊ê基督所beh受ê害，伊有án-ni應驗伊。
使徒行傳 3 19| 所以lín tio̍h反悔，來oa̍t-tńg頭，hō͘ lín ê罪會得擦消，hō͘安樂ê日期會tùi主ê面前來；
使徒行傳 3 20| koh主beh差為tio̍h lín事先定tio̍h ê基督，就是耶穌。
使徒行傳 3 21| 天的確tio̍h接納伊，到萬物復到ê時，就是上帝tùi創世以來用伊聖先知ê嘴所講ê。
使徒行傳 3 22| 摩西bat講，主上帝beh tī lín兄弟ê中間kā lín挺起一個先知，親像我；凡若伊所kā lín講lín tio̍h聽伊。
使徒行傳 3 23| 凡若m̄聽chit-ê先知ê，beh tùi百姓ê中間一盡滅伊。
使徒行傳 3 24| Koh chiah-ê先知，tùi撒母耳以來，見有講ê，lóng是傳報chiah-ê日。
使徒行傳 3 25| Lín是先知ê kiaⁿ孫，承接上帝kap lín列祖所立 ê約，就是kā亞伯拉罕講，天下萬族beh tī你ê後裔得tio̍h福氣。
使徒行傳 3 26| 上帝已經挺起伊ê奴僕，差伊來事先賜福hō͘ lín，就是hō͘ lín ta̍k人oa̍t-tńg離開lín ê pháiⁿ。
使徒行傳 4 1| In對百姓講話ê時，chiah-ê祭司，kap殿司，以及撒都該人忽然到；
使徒行傳 4 2| 因為in教示百姓，koh引起耶穌來傳tùi死人中koh活ê道理，就大m̄歡喜。
使徒行傳 4 3| Tùi án-ni，下手掠in；因為日暗，關in tī監裡，來thèng候隔日。
使徒行傳 4 4| 但是聽道理ê人chōe-chōe信；人額約略到五千。
使徒行傳 4 5| 隔日，in ê官府、長老、經學士聚集tī耶路撒冷；
使徒行傳 4 6| 祭司頭A-ná tī-teh，koh有Kai-a-hoat、約翰、亞力山大，以及凡若屬祭司頭ê宗族亦tī-teh。
使徒行傳 4 7| hō͘ in khiā tī中央，問講，lín用甚麼權能，用甚麼名，行chit-ê tāi-chì ah？
使徒行傳 4 8| 彼得hit時hō͘聖神充滿，對in講，
使徒行傳 4 9| 百姓ê官府，kap長老ah，阮chiah-ê今á日若為tio̍h行tī軟弱ê人ê好事來受審問，看伊àn怎樣得救；
使徒行傳 4 10| 就lín眾人，kap thong以色列百姓tio̍h知，是tī拿撒勒人耶穌基督ê名，lín所釘tī十字架，上帝hō͘伊tùi死人中koh活ê，就是tī伊ê名，chit人好好khiā tī lín ê面前。
使徒行傳 4 11| 伊就是lín師傅所m̄-ti̍h ê石，已經成做厝角ê頭。
使徒行傳 4 12| Koh tī別ê並無拯救；因為tī天下，無賞賜別個名tī人ê中間，hō͘咱tiàm-tī伊來得救。
使徒行傳 4 13| 眾人看見彼得約翰ê好膽，koh知in是無學問ê平常人，就奇怪；koh認得in bat tè耶穌。
使徒行傳 4 14| 亦看見得tio̍h好ê人kap in saⁿ-kap khiā-teh，就無話thang辯駁。
使徒行傳 4 15| Chiah kah in出會所，也saⁿ-kap議論，講，
使徒行傳 4 16| Chiah-ê人beh怎樣辦in？in顯然行神蹟，tiàm-tī耶路撒冷ê人lóng知；咱chiah-ê bōe講無--得。
使徒行傳 4 17| 總是免得chit-ê事益發報揚tī百姓ê中間，咱tio̍h哄in，斷斷m̄-thang koh將chit-ê名對人講。
使徒行傳 4 18| 就叫in來，禁止in，千萬m̄-thang用耶穌ê名來講起，來教示。
使徒行傳 4 19| 但是彼得約翰應講，聽lín khah過頭聽上帝，tī上帝ê面前合宜á無，lín chiah擬斷：
使徒行傳 4 20| 因為阮所bat看bat聽ê，bōe得thang無講。
使徒行傳 4 21| Hiah-ê人，因為百姓ê緣故，想無步thang刑罰in；就koh再háng-hoah，chiah放in；是眾人為tio̍h in所行ê，來歸榮光上帝。
使徒行傳 4 22| 因為tùi神蹟得tio̍h醫好ê人，已經四十外歲。
使徒行傳 4 23| In已經得tio̍h tháu放，就去chhē in ê朋友，將chiah-ê祭司頭kap長老所講ê話對in講。
使徒行傳 4 24| In聽見，就同心出聲對上帝講，主宰ah，你是創造天、地、海，kap其中萬物ê；
使徒行傳 4 25| 你bat對聖神用你ê奴僕，阮ê祖，大衛ê嘴，來講，	列邦啥事大受氣，	Chiah-ê百姓啥事計謀空空ê tāi？
使徒行傳 4 26| 地上ê列王一齊khiā-teh，	Chiah-ê官員也saⁿ-kap聚集，	來對敵主，kap伊ê基督；
使徒行傳 4 27| 因為希律，本丟彼拉多，kap外邦人，以及以色列chiah-ê百姓，果然聚集tī chit-ê城，來攻擊你所抹油聖ê奴僕耶穌，
使徒行傳 4 28| 來行你ê手，你ê旨意所事先定tio̍h一切beh成ê事。
使徒行傳 4 29| Taⁿ主ah，tio̍h鑑察hiah-ê人ê háng-hoah；hō͘你chiah-ê奴僕好膽講你ê道理，
使徒行傳 4 30| 照時伸你ê手來醫病；hō͘神蹟奇事對你聖ê奴僕耶穌ê名來成。
使徒行傳 4 31| 祈禱soah，聚集ê所在大振動；眾人lóng受聖神充滿，好膽講上帝ê道理。
使徒行傳 4 32| 信ê人lóng一心一志；無人講伊所有ê屬家己；是ta̍k項物做公ê。
使徒行傳 4 33| 使徒用大權能干證主耶穌ê koh活；眾人也得tio̍h大恩典。
使徒行傳 4 34| 其中無欠缺ê人；因為見有田園厝宅ê，lóng賣伊，帶in所賣ê銀，hē tī使徒ê腳下；
使徒行傳 4 35| 照ta̍k人所欠用，分hō͘ in。
使徒行傳 4 36| 有利未族ê人，出世tī居比路，名約瑟，使徒叫伊做巴拿巴，(翻譯就是gâu安慰ê人) ，
使徒行傳 4 37| 伊有園就賣去，將所賣ê銀帶來，hē tī使徒ê腳下。
使徒行傳 5 1| 但是有一人名亞拿尼亞，kap伊ê bó͘ Sat-hui-lat，賣伊ê產業，將所賣ê銀，暗靜留kúi-nā份，伊ê bó͘亦知；
使徒行傳 5 2| 其餘ê帶來hē tī使徒ê腳下。
使徒行傳 5 3| 彼得講，亞拿尼亞，啥事撒旦充滿你ê心來騙聖神，將賣園ê銀暗靜留kúi-nā 份？
使徒行傳 5 4| 園iáu-bē賣，kiám m̄是你ê？賣了，hit-ê銀kiám m̄是你主意？你心內啥事想出chit-ê tāi-chì ah？你m̄是騙人，就是騙上帝。
使徒行傳 5 5| 亞拿尼亞聽見chiah-ê話，就lek落去，斷氣；聽見ê人lóng大驚。
使徒行傳 5 6| Chiah-ê少年人起來，收拾伊ê身屍，扛出去埋葬。
使徒行傳 5 7| 約略過三點鐘久，伊ê bó͘亦入來，iáu-bē知chit-ê事。
使徒行傳 5 8| 彼得應伊講，你kā我講，lín賣園ê價錢是chiah chōe mah？講，Tio̍h，是chiah chōe。
使徒行傳 5 9| 但彼得對伊講，Lín啥事同心來試主ê神ah？你看，埋葬你ê丈夫ê，in ê腳已經到門口，亦beh扛你出去。
使徒行傳 5 10| 婦人人即時lek tī伊ê腳前，斷氣；hiah-ê少年人入來，看伊已經死，就扛伊出去，埋葬tī伊丈夫ê身邊。
使徒行傳 5 11| 全教會kap見若聽見chiah-ê tāi-chì ê，lóng大驚。
使徒行傳 5 12| Tùi使徒ê手有行chōe-chōe神蹟kap奇事tī百姓ê中間；眾人lóng同心聚集tī所羅門ê léng廊。
使徒行傳 5 13| 其餘ê人無一個敢近óa in；但是百姓尊重in；
使徒行傳 5 14| 信來歸主ê人益發加添，男女lóng真chōe；
使徒行傳 5 15| 甚至有扛病人到tī街路，hē tī舖á，ǹg望彼得經過ê時，in有ê話hō͘伊ê影蔭tio̍h。
使徒行傳 5 16| Iáu有chōe-chōe人tùi耶路撒冷四圍ê城來；chhōa病人kap hō͘邪神所苦楚ê；in lóng得tio̍h醫好。
使徒行傳 5 17| 獨獨祭司頭，以及lóng總同--伊ê人，(就是撒都該黨，) khiā起來，滿心怨妒，
使徒行傳 5 18| 下手掠使徒，關in tī公ê監。
使徒行傳 5 19| 但是主ê天使暝時開監門，chhōa in出，講，
使徒行傳 5 20| Lín tio̍h去khiā tī殿裡，用chit-ê活命ê話lóng對百姓講。
使徒行傳 5 21| In聽見chiah-ê話，天phú光就入殿來教示。祭司頭kap 同--伊ê人到，招集公會，kap以色列百姓ê老大，差人去監裡帶in來。
使徒行傳 5 22| 衙役到tè，chhē in無tī監裡；就tò來報，講，
使徒行傳 5 23| 阮看見監關到真堅固，顧守ê人khiā tī ta̍k-ê門口；到開ê時，chhē無人tī內面。
使徒行傳 5 24| 殿司kap chiah-ê祭司頭聽見chiah-ê話，就為tio̍h in大躊躇，m̄知chit-ê事beh怎樣。
使徒行傳 5 25| 有一人來報in講，Lín所關tī監裡ê人，現在khiā tī殿裡教示百姓。
使徒行傳 5 26| 殿司kap衙役就去chhōa in來，m̄敢用強；因為驚百姓，驚了hō͘ in用石頭tìm。
使徒行傳 5 27| Chhōa來了，就hō͘ in khiā tī公會ê面前。祭司頭問in，講，
使徒行傳 5 28| 阮bat嚴嚴禁lín莫得用chit-ê名教示人，lín就將lín ê教示遍傳tī耶路撒冷，beh用chit人ê血歸tī阮。
使徒行傳 5 29| 彼得kap其餘ê使徒應，講，順thàn上帝khah過頭tī順thàn人，是合宜。
使徒行傳 5 30| Lín所吊tī柴裡，來害死ê耶穌，咱列祖ê上帝已經hō͘伊koh活。
使徒行傳 5 31| Chit-ê耶穌，上帝用家己ê chiàⁿ手舉起伊做人君，做救主，beh將反悔kap赦罪賞賜以色列百姓。
使徒行傳 5 32| Koh阮為tio̍h chiah-ê事做干證；上帝所賞賜hō͘順thàn伊ê人ê聖神也做干證。
使徒行傳 5 33| In聽了，盡在受氣，ài害死in。
使徒行傳 5 34| 獨獨有一個法利賽人，名Ka-má-lia̍t，是眾百姓所敬重ê教法師，起來khiā tī公會中，吩咐hō͘ hiah-ê人暫時出去。
使徒行傳 5 35| 就對大家講，以色列人ah，lín tio̍h家己謹慎，beh怎樣辨chiah-ê人。
使徒行傳 5 36| 因為前有Tiu-tāi出頭，家己誇口做大；óa伊ê人約略四百；伊受thâi，tè伊ê人四散，無lô去。
使徒行傳 5 37| Chit人以後造家甲ê時，koh有加利利ê猶大出頭引誘百姓thàn伊；伊也滅無，tè伊ê人lóng四散。
使徒行傳 5 38| Taⁿ我kā lín講，莫得chhap chiah-ê人，放kù-chāi in；因為chit-ê計謀，chit-ê所做，若出tī人，的確beh敗壞；
使徒行傳 5 39| 若出tī上帝，lín就bōe敗壞in；koh驚了lín也是kap上帝交戰。
使徒行傳 5 40| In就thàn伊；召使徒來phah in，命令in莫得用耶穌ê名來講，就放in。
使徒行傳 5 41| 使徒離開公會前，lóng歡喜，是因為in得tio̍h看做會堪得為tio̍h chit-ê名受凌辱。
使徒行傳 5 42| 就tī殿裡，tī人家，教示人，傳耶穌做基督，ta̍k日無soah。
使徒行傳 6 1| 當hit時，學生加添chōe-chōe，有講希利尼話ê猶太人，對希伯來人出怨言，因為ta̍k日ê供給，無顧tio̍h in ê 寡婦。
使徒行傳 6 2| 十二個使徒叫眾學生來對in講，阮將上帝ê道理放下teh，來辨理食食，m̄合宜。
使徒行傳 6 3| 所以兄弟ah，tio̍h tùi lín中間揀有好名聲，受神kap智慧充滿ê，七人，阮就設立in管理chit-ê事。
使徒行傳 6 4| 阮beh專務祈禱、傳道。
使徒行傳 6 5| 眾人歡喜chit-ê話；就揀司提反，伊是有信kap聖神滿滿ê人，koh揀腓力、Pek-lô-ko-lô、Nî-ka-ná、Th ê-bûn、Pa-bí-ná，kap bat入猶太教ê安提阿人Nî-ko-lah；
使徒行傳 6 6| hō͘ in khiā tī使徒ê面前；就祈禱，kā in按手。
使徒行傳 6 7| 上帝ê道理ná興旺；tī耶路撒冷學生ê數額加添真chōe；祭司順服tī福音亦chōe-chōe。
使徒行傳 6 8| 司提反受恩典kap才能滿滿，行大ê奇事神蹟tī百姓ê中間。
使徒行傳 6 9| Hit時有會堂叫做Lī-pek-tē-ná ê，kap 古利奈 ê，A-le̍k-san-thài ê，以及tùi Ki-lī-ka、亞西亞來ê，kúi-nā人起來kap司提反辯論，
使徒行傳 6 10| 司提反用智慧用神來講，in bōe能抵擋。
使徒行傳 6 11| 就用人出來，講，阮bat聽見伊講謗瀆摩西kap上帝ê話。
使徒行傳 6 12| In koh教唆百姓，kap長老，kap經學士，忽然到，掠伊，帶到公會，叫假干證來，講，
使徒行傳 6 13| Chit人講話攻擊chit-ê聖ê所在kap律法無soah；
使徒行傳 6 14| 因為阮bat聽見伊講，Chit-ê拿撒勒人耶穌beh毀壞chit-ê所在，也beh改換摩西所傳hō͘咱ê規例。
使徒行傳 6 15| Hit-tia̍p坐tī公會中ê人，lóng注目看伊，看伊ê面親像天使ê面。
使徒行傳 7 1| 祭司頭就講，Chiah-ê事是án-ni mah？
使徒行傳 7 2| 司提反講，列位父兄，請聽，咱ê祖亞伯拉罕，iáu tī Bí-só͘-pho-tāi-bí，bē khiā起Hap-lân ê時，榮光ê上帝對伊顯現，kā伊講，
使徒行傳 7 3| 離開你ê地方kap宗族，到我所beh指示你ê地方。
使徒行傳 7 4| Hit時伊就出Ka-le̍k-tí人ê地方，khiā起tī Hap-lân；伊ê老父死了後，上帝tùi hia kā伊徙到chit所在，就是lín taⁿ所khiā起ê；
使徒行傳 7 5| tī chia並無產業hō͘伊，連khiā腳ê所在也無；hit時伊iáu-bē有kiáⁿ，但是上帝應允beh用chit所在hō͘伊做業，續到伊ê後裔。
使徒行傳 7 6| 總是上帝有án-ni講，伊ê後裔teh-beh出外tī異邦，人beh用in做奴才，pháiⁿ款待in，四百年久。
使徒行傳 7 7| 上帝koh講，In做奴才所服事ê國，我beh審判伊；後來in beh出來，服事我tī chit位。
使徒行傳 7 8| Koh用割禮ê約hō͘伊；Tùi án-ni，伊生以撒，第八日kā伊行割禮；以撒生雅各，雅各生咱十二個祖。
使徒行傳 7 9| 列祖怨妒約瑟，賣伊去埃及；
使徒行傳 7 10| 但是上帝kap伊tī-teh，救伊脫離lóng總ê苦難，hō͘伊tī埃及王法老ê面前得tio̍h恩典kap智慧；法老就立伊總理埃及國，kap伊ê全家。
使徒行傳 7 11| Tú-tio̍h埃及、迦南，遍地飢荒，大艱苦；咱ê列祖chhē無米糧。
使徒行傳 7 12| 雅各聽見埃及有五穀，就頭一pái 差咱ê列祖去。
使徒行傳 7 13| 到第二pái約瑟hō͘兄弟bat伊；約瑟ê族法老續得tio̍h知。
使徒行傳 7 14| 約瑟就差人poaⁿ請老父雅各，kap全族，七十五人來。
使徒行傳 7 15| 雅各就落去埃及；伊kap咱ê列祖死tī hia；
使徒行傳 7 16| 運棺到Sī-kiàm，埋葬tī亞伯拉罕用銀tùi Hap-boat ê kiaⁿ孫所買tī Sī-kiàm ê墓地。
使徒行傳 7 17| 到上帝tùi亞伯拉罕用chiù-chōa所應允ê，hit-ê期已經近，百姓就生湠興旺tī埃及；
使徒行傳 7 18| 到別個王m̄-bat約瑟ê，起來管理埃及。
使徒行傳 7 19| 伊謀害咱ê族，pháiⁿ款待咱ê祖，命令tio̍h棄sak in ê嬰á，hō͘ in bōe活。
使徒行傳 7 20| Hit時摩西出世，非常ê清秀；養飼tī老父ê家三月日；
使徒行傳 7 21| 受棄sake5時，法老ê cha-bó͘-kiáⁿ拾去，養飼做家己ê kiáⁿ。
使徒行傳 7 22| 摩西學習埃及人lóng總ê學問；講話行tāi-chì lóng有才能。
使徒行傳 7 23| 將近四十歲，想beh去看伊ê兄弟，以色列ê kiaⁿ孫。
使徒行傳 7 24| 看見一人受冤枉，就保護伊，替受屈ê人伸冤，phah埃及人；
使徒行傳 7 25| phah算兄弟會曉悟上帝用伊ê手救in；但是in bōe曉悟。
使徒行傳 7 26| 隔日tú-tn̄g in teh相phah，ài hō͘ in koh和，就講，Lín是兄弟，啥事相欺負？
使徒行傳 7 27| Hit-ê欺負厝邊ê人拒絕伊，講，Chī-chūi設立你做官府，做審判司，來治理阮ah？
使徒行傳 7 28| 你ài beh害死我，親像昨日害死hit-ê埃及人mah？
使徒行傳 7 29| 摩西因為chit句話就走，出外tī米甸ê地方；tī hia生兩個kiáⁿ。
使徒行傳 7 30| 過四十年，tī西奈山ê曠野，刺phè火燄ê中間，有天使對伊顯現。
使徒行傳 7 31| 摩西看了，奇怪所看見ê；tú-á近óa beh認真看，就有主ê聲，講，
使徒行傳 7 32| 我就是你ê列祖ê上帝，就是亞伯拉罕、以撒、雅各ê上帝。摩西ngia̍uh-ngia̍uh-chhoah，m̄敢認真看。
使徒行傳 7 33| 主kā伊講，你ê鞋tio̍h thǹg起來；因為你所khiā ê位是聖地。
使徒行傳 7 34| 我ê百姓tī埃及，我實在看見in ê困苦，亦聽見in ê吐氣，就降臨來救in；taⁿ你來，我beh差你去埃及。
使徒行傳 7 35| Chit-ê摩西就是in所拒絕ê，講，Chī-chūi設立你做官府，做審判司ah？Chit-ê人上帝託刺phè內對伊所顯現ê天使，差伊做官府，做救贖ê。
使徒行傳 7 36| Chit-ê人chhōa in出，行奇事神蹟，tī埃及、紅海，kap曠野，四十年久。
使徒行傳 7 37| Chit-ê人就是hit-ê kā以色列kiáⁿ孫講ê摩西，講，上帝beh tùi lín兄弟ê中間為tio̍h lín théng-siⁿ一個先知，親像我。
使徒行傳 7 38| Chit-ê人就是hit-ê tī曠野裡 ê會中，kap tī西奈山對伊講話ê天使，以及列祖，saⁿ-kap tī-teh ê；伊亦得tio̍h活ê詔命傳hō͘咱；
使徒行傳 7 39| 咱ê列祖m̄-ài順thàn伊，反tńg拒絕伊，心倒tńg tī埃及，kā亞倫講，
使徒行傳 7 40| 你tio̍h kā阮造神明做頭chhōa阮；因為chit-ê chhōa阮出埃及ê摩西，m̄知伊怎樣。
使徒行傳 7 41| Hit時in就造牛á，koh獻祭tī hit-ê像，歡喜in家己ê手所做ê。
使徒行傳 7 42| 上帝就oa̍t-lìn-tńg，chhut-chāi in服事天象；親像先知ê冊所記載，講，	以色列家ah，lín tī曠野歷過四十年，	Kiám bat用牲禮祭物獻hō͘我mah？
使徒行傳 7 43| Lín扛Mô͘-lo̍k ê布棚，	Kap Lí-hoan神ê星，	就是lín所造來拜ê像；	我beh遷徙lín tī巴比倫外。
使徒行傳 7 44| 咱列祖tī曠野有證據ê會幕，親像tùi摩西講ê吩咐，Tio̍h照所看見ê款式來造伊。
使徒行傳 7 45| 後來上帝趕逐外邦人tī咱ê祖ê面前，咱ê祖kap約書亞既然承接chit-ê會幕，就帶伊入去tiàm-tī hit-ê地方，直到大衛ê時；
使徒行傳 7 46| 伊得tio̍h恩典tī上帝ê面前，ài beh kā雅各ê上帝chhē一個khiā起ê位。
使徒行傳 7 47| 獨獨所羅門chiah kā伊起厝。
使徒行傳 7 48| 總是至koânê無tiàm-tī人ê手所起ê；親像先知講，
使徒行傳 7 49| 主講，天是我ê座位，	地是我ê腳踏椅。	Lín beh kā我起甚麼號ê厝？	Á是我安歇ê所在tī tá-lo̍h ah？
使徒行傳 7 50| Chiah-ê一切kiám m̄是我ê手所創造ê mah？
使徒行傳 7 51| Lín ê頷頸硬，心kap耳未受割禮ê人，常常悖逆聖神；lín ê祖án-ni，lín 也án-ni。
使徒行傳 7 52| 先知中tá-lo̍h一個無hō͘ lín ê祖khún-tio̍k伊ah？hiah-ê讖語義ê teh-beh到ê人，in也害死in；taⁿ chit-ê義ê lín bat送交來害死伊；
使徒行傳 7 53| tùi天使來設ê律法，lín受tio̍h也無守伊。
使徒行傳 7 54| In聽見chiah-ê話，心內盡在受氣，ǹg伊咬牙切齒。
使徒行傳 7 55| 獨獨司提反hō͘聖神充滿，注目看天，看見上帝ê榮光，耶穌khiā tī上帝ê大pêng，
使徒行傳 7 56| 就講，看ah！我看見天開，人子khiā tī上帝ê大pêng。
使徒行傳 7 57| In大聲喉叫，ng耳孔，同心oe-khoeh伊；
使徒行傳 7 58| 趕伊出城，用石頭tìm伊；做干證ê人將in ê衫hē tī少年人，名叫掃羅，ê腳前。
使徒行傳 7 59| In用石頭tìm司提反；司提反求，講，主耶穌ah，接納我ê神。
使徒行傳 7 60| Koh跪落去，大聲叫，講，主ah，莫得用chit-ê罪歸tī in。講soah就睏。掃羅也歡喜伊死。
使徒行傳 8 1| Hit日tī耶路撒冷ê教會tú-tio̍h大khún-tio̍k；使徒以外，lóng四散tī猶太、撒馬利亞chiah-ê地方。
使徒行傳 8 2| 有敬虔ê人埋葬司提反，為tio̍h伊搥胸大啼哭。
使徒行傳 8 3| 掃羅大陷害教會，入ta̍k人ê家，拖in ê男女，送交落監。
使徒行傳 8 4| Tùi án-ni，hiah-ê四散ê人遍行，傳福音ê道理。
使徒行傳 8 5| 腓力落去撒馬利亞ê城，用基督傳hō͘ in。
使徒行傳 8 6| 眾人聽見，koh看見所行ê神蹟，就同心意向腓力ê話。
使徒行傳 8 7| 因為chōe-chōe人有患tio̍h邪神，hiah-ê邪神大聲喉叫出去；piàn-sūi ê、跛腳ê，亦chōe-chōe得tio̍h醫好。
使徒行傳 8 8| Hit-ê城內大歡喜。
使徒行傳 8 9| 總是有一人，名叫西門，平素tī城內行邪術，自誇做大，hō͘撒馬利亞ê百姓gông-ngia̍h；
使徒行傳 8 10| tùi細到大，無m̄意向伊，講，Chit人是上帝ê權能，就是hit-ê稱做大ê。
使徒行傳 8 11| In意向伊ê緣故，是因為伊久久用邪術hō͘ in gông-ngia̍h。
使徒行傳 8 12| 到in信腓力所傳ê福音，論上帝ê國kap耶穌基督ê名，就有男女受洗禮。
使徒行傳 8 13| 西門家己也信；已經受洗禮，常常跟隨腓力；看伊所行chiah-ê神蹟大權能，就gông-ngia̍h。
使徒行傳 8 14| Tī耶路撒冷ê使徒聽見撒馬利亞已經接納上帝ê道理，就差彼得約翰去in hia。
使徒行傳 8 15| In已經落去，就替in祈禱，hō͘ in受聖神；
使徒行傳 8 16| 因為聖神iáu-bē臨到in一人；in只有受洗禮，歸tī主耶穌ê名nā-tiāⁿ。
使徒行傳 8 17| Tùi án-ni，kā in按手，in就受聖神。
使徒行傳 8 18| 總是西門看見tùi使徒ê按手就有聖神hō͘人，chiah將錢獻hō͘ in，
使徒行傳 8 19| 講，亦將chit-ê權hō͘我，致到我ê手所hōaⁿ ê人受tio̍h聖神。
使徒行傳 8 20| 獨獨彼得對伊講，你ê銀kap你saⁿ-kap滅無，因為你phah算上帝ê賞賜beh用錢來買。
使徒行傳 8 21| 你tī chit-ê事無份，無干涉；因為tī上帝ê面前你ê心不正。
使徒行傳 8 22| 所以tio̍h反悔離開你chit-ê pháiⁿ，來求主，kiám-chhái你心內ê念頭會得赦免。
使徒行傳 8 23| 因為我看見你入tī苦膽ê中間，hō͘不義綑縛。
使徒行傳 8 24| 西門應講，Lín替我求主，hō͘ lín所講ê lóng無到tī我。
使徒行傳 8 25| In已經做干證來傳主ê道理，就tò去耶路撒冷；tī撒馬利亞人chōe-chōe ê鄉社傳福音。
使徒行傳 8 26| 主ê天使tùi腓力講，起來，tùi南勢去，到tùi耶路撒冷落去Ka-sat ê路；hia就是曠野。
使徒行傳 8 27| 就起來去；tú-tn̄g有一個Ai-thê-o-pek人，就是Ai-thê-o-pek女王，Kan-tāi-ki，有權ê太監，總管伊ê銀庫；伊已經到耶路撒冷敬拜；
使徒行傳 8 28| 倒tńg來，坐tī車裡，teh讀先知以賽亞ê冊。
使徒行傳 8 29| 聖神kā腓力講，進前去近óa hit張車。
使徒行傳 8 30| 腓力走去就近伊，聽見伊teh讀先知以賽亞ê冊，就講，你所讀ê，你會明白mah？
使徒行傳 8 31| 伊講，無人指示我，thái-thó話？就請腓力上車saⁿ-kap坐。
使徒行傳 8 32| 所讀ê聖經就是chit段，	伊hō͘人牽，親像羊到受thâi ê所在，	伊無開嘴，親像羊á tùi煎毛ê無出聲；
使徒行傳 8 33| 伊卑微ê時，受無公義ê審判。	伊ê世代是誰 beh傳述？	因為伊ê活命tùi地上受奪去。
使徒行傳 8 34| 太監應腓力講，請問，先知講chit-ê話是指甚麼人？是指本身，á是別人ah？
使徒行傳 8 35| 腓力就開嘴，tùi chit-ê聖經起，用耶穌傳hō͘伊。
使徒行傳 8 36| 行路ê時，到有水ê位；太監講，你看，chia有水；我受洗禮有甚麼阻礙？
使徒行傳 8 37| b
使徒行傳 8 38| 就吩咐停車；腓力kap太監兩人落水；腓力就kā伊行洗禮。
使徒行傳 8 39| Tùi水裡上來ê時，主ê神帶腓力去；太監無koh看見伊，因為做伊上路，也真歡喜。
使徒行傳 8 40| 後來腓力tī A-só-to͘ hō͘人tú-tio̍h；就遍行chiah-ê城傳福音，直到該撒利亞。
使徒行傳 9 1| 掃羅iáu-kú一味háng-hoah ài thâi主ê學生，去見祭司頭，
使徒行傳 9 2| tùi伊求phoe hō͘大馬色chiah-ê會堂，若tú-tio̍h thàn chit-ê路ê人，無論男女，伊就thang縛in，帶到耶路撒冷。
使徒行傳 9 3| 行近大馬色ê時，忽然tùi天有光圍纍照伊；
使徒行傳 9 4| 伊就跋倒tī地裡，聽見聲kā伊講，掃羅，掃羅，啥事khún-tio̍k我？
使徒行傳 9 5| 伊講，主ah，你是是誰？講，我就是你所khún-tio̍k ê耶穌。
使徒行傳 9 6| 總是你tio̍h起來入城，你所應該做ê beh kā你講。
使徒行傳 9 7| 同行ê人靜靜khiā-teh，聽見聲，也無看見人。
使徒行傳 9 8| 掃羅tùi地裡起來；目睭thí開，bōe看見甚麼；人牽伊ê手，chhōa伊入大馬色。
使徒行傳 9 9| 歷過三日bōe看見，無食也無lim。
使徒行傳 9 10| Tī大馬色有一個學生名亞拿尼亞；主tī異象中kā伊講，亞拿尼亞ah。伊講，主ah，我tī chia。
使徒行傳 9 11| 主對伊講，起來，去 hit條街路叫做直ê，tī猶大ê 家chhē大數人，名掃羅：因為伊tú-tú teh祈禱；
使徒行傳 9 12| koh有看見一人，名亞拿尼亞，入來，kā伊按手，hō͘伊能看見。
使徒行傳 9 13| 但是亞拿尼亞應講，主ah，我聽見chōe-chōe人講，chit人tī耶路撒冷bat怎樣大pháiⁿ款待你chiah-ê聖徒；
使徒行傳 9 14| koh伊tī chia有chiah-ê祭司頭ê權，thang來縛見若求叫你ê名ê人。
使徒行傳 9 15| 獨獨主kā伊講，做你去；伊是我揀選ê器具，beh報揚我ê名tī外邦，kap國王，以及以色列kiaⁿ孫ê面前；
使徒行傳 9 16| 我也beh hō͘伊知，伊tio̍h 因為我ê名受jōa-chōe ê艱苦。
使徒行傳 9 17| 亞拿尼亞就去，入伊ê厝；手hōaⁿ伊，講，兄弟掃羅，主，就是你來ê時路中出現hō͘你看ê耶穌，差我來，hō͘你能看見，koh得tio̍h聖神充滿。
使徒行傳 9 18| Liâm-piⁿ對伊ê目睭有物ka-la̍uh，親像魚鱗，伊就看見；起來受洗禮；
使徒行傳 9 19| 已經食就勇健。	掃羅kap大馬色ê學生saⁿ-kap tòa kúi-nā日。
使徒行傳 9 20| Liâm-piⁿ tī chiah-ê會堂宣傳耶穌，講伊是上帝ê kiáⁿ。
使徒行傳 9 21| 聽見ê人lóng gông-ngia̍h，講，Chit人kiám m̄是hit-ê tī耶路撒冷殘害凡若求叫chit-ê名ê mah？koh來chia tiau-tî beh縛來拖in交hō͘ chiah-ê祭司頭。
使徒行傳 9 22| 獨獨掃羅益發有能力，駁倒tòa tī大馬色ê猶太人，辯明chit-ê是基督。
使徒行傳 9 23| 過chōe-chōe日，猶太人saⁿ-kap計謀beh thâi伊；總是in ê計謀掃羅知。
使徒行傳 9 24| In亦日暝tī城門裡當等beh thâi伊；
使徒行傳 9 25| 但是伊ê學生透暝將掃羅用籃tùi城牆kā伊lūi落去。
使徒行傳 9 26| 已經到耶路撒冷，beh kap學生交陪；in lóng驚伊，m̄信伊是學生。
使徒行傳 9 27| 獨獨巴拿巴chhōa伊就近使徒，將伊tī路中怎樣看見主，主kap伊講話，以及伊tòa大馬色怎樣好膽tī耶穌ê名來傳，lóng總講起。
使徒行傳 9 28| 就tī耶路撒冷kap in出入，好膽tī主ê名來傳；
使徒行傳 9 29| 亦kap講希利尼話ê猶太人講話辯論；獨獨hiah-ê人圖謀beh thâi伊。
使徒行傳 9 30| 兄弟知，就送伊落該撒利亞，hō͘伊tò去大數。
使徒行傳 9 31| Tùi án-ni，遍猶太、加利利，撒馬利亞ê教會有平安，得tio̍h建立，行tāi-chì敬畏主，也受聖神ê安慰，人額ná加添。
使徒行傳 9 32| 彼得遍行四方ê時，也落去就近tiàm-tī Lū-tāi ê聖徒。
使徒行傳 9 33| Tī hia tú-tio̍h一人，名Í-nî-ngá，因為患tio̍h piàn-sūi，倒床八年。
使徒行傳 9 34| 彼得kā伊講，Í-nî-ngá，耶穌基督醫好你lah；起來，你ê舖á家己整頓。伊liâm-piⁿ起來。
使徒行傳 9 35| 見若tòa tī Lū-tāi kap Sat-lûn ê人看見伊，就歸服主。
使徒行傳 9 36| Tī Iok-phàⁿ有一個女徒，名Tāi-pí-tāi，翻譯就是To-ka：行好事kap賑濟滿滿。
使徒行傳 9 37| 當時破病死；人洗伊ê身屍，hē tī樓頂。
使徒行傳 9 38| Lū-tāi近Iok-phàⁿ，學生聽見彼得tī hia，就差兩人去chhē伊，求講，請來阮chia，m̄-thang 延chhiân。
使徒行傳 9 39| 彼得就起身kap in 去。已經到，chhōa伊上樓；眾守寡人khiā tī彼得ê身邊，teh哮，將To-ka kap in tī-teh ê時所做ê衣服hō͘伊看。
使徒行傳 9 40| 彼得就kah眾人出去，跪落去，祈禱；oa̍t-tńg身ǹg身屍，講Tāi-pí-tāi，起來。伊ê目睭thí開；看見彼得，就起來坐。
使徒行傳 9 41| 彼得伸手扶伊起來，叫chiah-ê聖徒kap守寡人入來，將koh活ê To-ka交hō͘ in。
使徒行傳 9 42| Thong Iok-phàⁿ lóng知；就有chōe-chōe人信主。
使徒行傳 9 43| 彼得tī Iok-phàⁿ久久kap一個礬皮師傅西門saⁿ-kap tòa。
使徒行傳 10 1| Tī該撒利亞有一人，名哥尼流，做意大利營ê百總，
使徒行傳 10 2| 伊是敬虔ê人，kap全家敬畏上帝，chōe-chōe賑濟百姓，常常祈禱上帝。
使徒行傳 10 3| 日時約略三點鐘，tī異象中明明看見上帝ê天使入來就近伊，對伊講，哥尼流。
使徒行傳 10 4| 伊注目看，真驚，講，主ah，有啥事？就kā伊講，你ê祈禱，你ê賑濟已經上到上帝ê面前做記念。
使徒行傳 10 5| Taⁿ你tio̍h差人去Iok-phàⁿ，請hit-ê西門，稱做彼得ê，來；
使徒行傳 10 6| 伊歇tī礬皮師傅西門tau，伊ê厝tī海邊。
使徒行傳 10 7| Kap伊講話ê天使已經退去，哥尼流就叫兩個奴僕，kap一個敬虔ê兵時常跟隨伊ê；
使徒行傳 10 8| 將chiah-ê tāi-chì lóng kā in講，就差in 去Iok-phàⁿ。
使徒行傳 10 9| 隔日，in行路已經近城，約略日中晝，彼得上厝頂祈禱；
使徒行傳 10 10| 真iau，ài食；人tú-tú teh備辦tǹg；彼得ê神魂遊tī象外；
使徒行傳 10 11| 就看見天開，有器具降落，親像大幅布，縛四ê角頭，墜tī地裡：
使徒行傳 10 12| 內面有地上ta̍k類四腳ê獸，蟲thōa，kap天中ê飛鳥。
使徒行傳 10 13| Koh有聲對伊講，彼得，起來；thâi來食。
使徒行傳 10 14| 但是彼得講，主ah，斷斷m̄-thang，因為凡若粗俗ê物kap無清氣ê，我未bat食。
使徒行傳 10 15| 第二pái有聲koh對伊講，上帝所hō͘伊清氣ê，你莫得掠做粗俗。
使徒行傳 10 16| Án-ni三pái；hit-ê器具liâm-piⁿ收上天。
使徒行傳 10 17| 彼得心內teh躊躇所看見ê異象甚麼意思，tú-tú hit-tia̍p哥尼流所差來ê人，有問到西門ê厝，khiā tī門外，
使徒行傳 10 18| 出聲teh問看有西門，稱做彼得ê，歇tī chia á無。
使徒行傳 10 19| 彼得iáu teh想異象ê時，聖神kā伊講，有三人teh chhē你。
使徒行傳 10 20| Taⁿ tio̍h起來，落去，kap in 去，m̄免僥疑；因為是我差in。
使徒行傳 10 21| 彼得落去，見hiah-ê人，講，我就是lín所chhē ê人；lín來是為tio̍h啥事？
使徒行傳 10 22| In就講，百總哥尼流是義人，koh敬畏上帝，hō͘猶太全國所o-ló，奉聖ê天使指示伊，tio̍h請你到伊ê厝，續聽你ê話。
使徒行傳 10 23| 彼得就請in入來，留in歇teh。	隔日起身kap in 去，koh有Iok-phàⁿ ê兄弟kúi-nā人kap伊同行。
使徒行傳 10 24| Koh隔日，入該撒利亞。哥尼流已經聚集伊ê親人kap好朋友，teh thèng候in。
使徒行傳 10 25| 彼得tú-á入去ê時，哥尼流迎接伊，仆tī伊ê腳前，來拜伊。
使徒行傳 10 26| 總是彼得牽伊起來，講，起來；我家己也是人。
使徒行傳 10 27| Kap伊講話就入去看見chōe-chōe人聚集；
使徒行傳 10 28| 就對in講，lín知猶太人kap別族ê人親近，á是來往，本是無合例；但是上帝已經指示我，無論甚麼人m̄-thang講伊做粗俗無清氣；
使徒行傳 10 29| 所以我受請，無推辭，就來。Taⁿ問，lín請我甚麼意思。
使徒行傳 10 30| 哥尼流講，四日前chit-ê時，我tī厝內，下晡三點鐘，teh祈禱；就忽然有一人，衣裳光iàⁿ-iàⁿ，khiā tī我ê面前，
使徒行傳 10 31| 講，哥尼流，tī上帝ê面前你ê祈禱已經聽見，你ê賑濟已經得tio̍h記念。
使徒行傳 10 32| Taⁿ tio̍h差人到Iok-phàⁿ，請西門，稱做彼得ê，來；伊tiàm-tī海邊，礬皮師傅西門ê厝。
使徒行傳 10 33| 所以我liâm-piⁿ 差人到你hia；你來真好。Taⁿ阮lóng tī上帝ê面前，ài beh聽主所命令你lóng總ê話。
使徒行傳 10 34| 彼得開嘴，講，Taⁿ我真正知上帝無用外貌取人；
使徒行傳 10 35| 獨獨tī ta̍k邦國見有敬畏伊來行義ê人，hō͘伊歡喜接納。
使徒行傳 10 36| 上帝所寄hō͘以色列kiaⁿ孫ê話，tùi耶穌基督來傳和平ê福音，(伊是萬有ê主) ，
使徒行傳 10 37| chit-ê消息lín知是tī約翰所傳ê洗禮以後，tùi加利利起到遍猶太；
使徒行傳 10 38| 就是拿撒勒人耶穌，上帝有怎樣用聖神kap才能抹伊；伊就四界行做好事，醫好見若魔鬼所壓制ê；因為上帝kap伊tī-teh。
使徒行傳 10 39| 見若伊tī猶太人ê地方kap耶路撒冷所行ê，阮做干證；人就吊伊tī柴裡，來害死伊。
使徒行傳 10 40| 到第三日，上帝hō͘伊koh活，續出現，
使徒行傳 10 41| m̄是hō͘眾百姓看，是hō͘上帝事先所揀選為tio̍h伊做干證ê人看，就是阮chiah-ê，tī伊tùi死人中koh活ê了後kap伊saⁿ-kap lim食ê人。
使徒行傳 10 42| 伊koh命令阮傳hō͘百姓，干證chit-ê是上帝所立定做活人死人ê審判司。
使徒行傳 10 43| 眾先知亦為tio̍h伊做干證，就是凡若信伊ê人，tùi伊ê名得tio̍h罪赦。
使徒行傳 10 44| 彼得iáu-kú teh講chiah-ê話ê時，聖神降臨tī見若聽道理ê人。
使徒行傳 10 45| 奉割禮ê信徒，kap彼得saⁿ-kap來ê，因為聖神ê賞賜亦降落tī外邦人，就lóng奇怪。
使徒行傳 10 46| 因為聽見in用chiah-ê腔口teh講，koh o-ló上帝做大。
使徒行傳 10 47| 彼得就應講，Chiah-ê人已經受tio̍h聖神，親像咱一樣，是誰會禁得用水kā in行洗禮ah？
使徒行傳 10 48| 就命令in tī耶穌基督ê名受洗禮。Tùi án-ni，請伊tòa kúi-nā日。
使徒行傳 11 1| 使徒kap tiàm-tī猶太ê兄弟聽外邦人亦受上帝ê道理。
使徒行傳 11 2| 到彼得上耶路撒冷ê時，hiah-ê奉割禮ê人kap伊爭辯，講，
使徒行傳 11 3| 你bat入去就近無受割禮ê人，kap in saⁿ-kap食。
使徒行傳 11 4| 但是彼得照次序對in排列講，我tī Iok-phàⁿ城祈禱；
使徒行傳 11 5| 神魂遊tī象外ê時，看見異象，有一個器具親像大幅布，縛四個角頭，tùi天墜落到我ê面前；
使徒行傳 11 6| 我注目看，詳細想伊，看見有地上四腳ê cheng-siⁿ、野獸、蟲thōa，kap天中ê飛鳥。
使徒行傳 11 7| Koh聽見有聲kā我講，彼得，起來；thâi來食。
使徒行傳 11 8| 我講，主ah，斷斷m̄-thang；因為凡若粗俗ê物，á是無清氣ê，lóng 未bat入我ê嘴。
使徒行傳 11 9| 但是聲第二pái tùi天應講，上帝所hō͘伊清氣ê，你莫得掠做粗俗。
使徒行傳 11 10| 親像án-ni三pái；ta̍k項物就koh收上天。
使徒行傳 11 11| 忽然有三人tùi該撒利亞差來就近我ê，tú-tú khiā tī阮所tiàm ê厝外。
使徒行傳 11 12| 聖神kā我講tio̍h kap in 去，莫得分別。Koh有chit六個兄弟kap我去；阮lóng入hit人ê厝；
使徒行傳 11 13| 伊就kā阮講，àn怎樣bat看見一個天使khiā tī伊ê厝，對伊講，Tio̍h差人到Iok-phàⁿ，請西門，稱做彼得ê來；
使徒行傳 11 14| 伊beh用話kā你講，你kap你全家tùi chiah-ê話beh得tio̍h救。
使徒行傳 11 15| 我tú-tú teh講ê時，聖神降臨tī in，親像起頭tī咱一樣。
使徒行傳 11 16| 我就記得主ê話，講，約翰是用水行洗禮；獨獨lín beh tī聖神受洗。
使徒行傳 11 17| Taⁿ上帝既然用chit-ê恩賜hō͘ in，親像tī咱信主耶穌基督ê時所hō͘咱ê一樣，我是是誰，能阻擋上帝ah？
使徒行傳 11 18| Hiah-ê人聽這話，就靜靜，亦歸榮光上帝，講，Án-ni-siⁿ，是上帝亦hō͘外邦人反悔來得tio̍h活命。
使徒行傳 11 19| 為tio̍h司提反ê事所生起 ê苦難來四散ê人，遍行到腓尼基、居比路、安提阿；無tùi別人講道理，只有tùi猶太人講nā-tiāⁿ。
使徒行傳 11 20| 但是其中有居比路、古利奈，kúi-nā人到安提阿，亦tùi希利尼人傳主耶穌ê福音。
使徒行傳 11 21| 主ê手kap in tī-teh；信來歸tī主ê，in ê數額不止chōe。
使徒行傳 11 22| 論到chiah-ê人有消息傳到耶路撒冷，hō͘教會聽見；in就差巴拿巴去安提阿；
使徒行傳 11 23| 已經到，看見上帝ê恩，就歡喜；苦勸眾人用心志結聯tī主；
使徒行傳 11 24| 因為伊是好人，有聖神kap信滿滿；Tùi án-ni，加添chōe-chōe人歸tī主。
使徒行傳 11 25| 伊去大數chhē掃羅；
使徒行傳 11 26| 已經tú-tio̍h，就chhōa伊到安提阿。In tī教會中聚集一年久，教示chōe-chōe人；koh學生稱做基督徒是tùi安提阿起。
使徒行傳 11 27| 當hit時有kúi-nā個先知tùi耶路撒冷落去到安提阿。
使徒行傳 11 28| 其中一人，名A-ka-pò͘，起來khiā，靠聖神來指明普天下beh大飢荒；當Kek-ló-tiu ê年間果然有chit-ê事。
使徒行傳 11 29| Tùi án-ni，學生定tio̍h意思，ta̍k人照伊ê力量，寄去供給tiàm猶太ê兄弟；
使徒行傳 11 30| in就照án-ni行，tùi巴拿巴kap掃羅經手，寄交hiah-ê長老。
使徒行傳 12 1| 將近hit時，希律王下手陷害教會中kúi-nā人。
使徒行傳 12 2| 用刀thâi約翰ê兄弟雅各。
使徒行傳 12 3| 看見猶太人歡喜，就koh掠彼得。Hit時就是除酵ê日。
使徒行傳 12 4| 已經掠就關伊tī監裡，交hō͘四班ê兵顧守，每班四人；意思beh ti7poaN5過節後帶伊出，辦伊hō͘百姓看。
使徒行傳 12 5| Tùi án-ni，彼得留tī監裡；獨獨教會替伊切切求上帝。
使徒行傳 12 6| 希律teh-beh提伊出，hit暝彼得縛tī兩條鐵鏈，綑tī兩個兵ê中間；koh顧守ê人tī門外teh顧守。
使徒行傳 12 7| 忽然有主ê天使khiā tī邊頭，房內有光teh照；搭彼得ê hia̍p下，叫伊醒，講，緊緊起來。鐵鏈就對伊ê手lak去。
使徒行傳 12 8| 天使kā伊講，Tio̍h hâ帶、穿鞋，伊照án-ni行。Koh kā伊講，Moa你ê衫，tè我。
使徒行傳 12 9| 就出來tè伊；m̄知天使所做是真，掠做是看見異象。
使徒行傳 12 10| 已經經過第一kap第二顧守ê所在，到透城ê鐵門；hit-ê門為tio̍h in家己開；就出去，行過一條街；天使liâm-piⁿ離開伊。
使徒行傳 12 11| 彼得醒悟，講，Taⁿ我真正知主差伊ê天使救我脫離希律ê手，kap猶太ê百姓一盡所ǹg望ê。
使徒行傳 12 12| 已經想明chit-ê事，就到約翰稱做馬可ê老母馬利亞ê厝；tī hia有chōe-chōe人聚集teh祈禱。
使徒行傳 12 13| 伊phah外門ê時，有cha-bó͘ gín-ná名Lô-tāi，出來聽。
使徒行傳 12 14| 認得彼得ê聲，因為歡喜ê緣故無開門，走入去kā人講，彼得khiā tī門外。
使徒行傳 12 15| 但是in對伊講，你teh狂lah。Cha-bó͘ gín-ná出力講真正是。In就講，是伊ê天使。
使徒行傳 12 16| 彼得koh phah門無soah；in開門看見伊，真gông-ngia̍h。
使徒行傳 12 17| 伊搖手kah in莫做聲，就對in講起主怎樣chhōa伊出監。Koh講，Tio̍h將chiah-ê事kā雅各kap兄弟講。就出去，去別所在。
使徒行傳 12 18| 到天光，兵丁m̄知彼得tá-lo̍h去，就大擾動。
使徒行傳 12 19| 希律chhē伊bōe tio̍h，就審問顧守ê兵，命令拖in 去 thâi。就離開猶太，落去該撒利亞khiā起。
使徒行傳 12 20| 希律不止受氣Chhui-lô Se-tùn ê人；總是hiah-ê人同心就近伊，拜託跟隨王ê人臣Pek-lah-sū-to͘求和；因為in ê地方tùi王ê地方得tio̍h米糧。
使徒行傳 12 21| 希律tī所定tio̍h ê日期穿王服，坐tī座位，當面對in講。
使徒行傳 12 22| 百姓叫，講，這是上帝ê聲，m̄是人ê聲。
使徒行傳 12 23| 希律無歸榮光上帝，主ê天使隨時phah伊；就hō͘蟲咬，氣斷。
使徒行傳 12 24| 但是上帝ê道理ná開闊興旺。
使徒行傳 12 25| 巴拿巴掃羅，賑濟人ê事辨明白，就tùi耶路撒冷倒tńg，chhōa約翰，稱做馬可ê，saⁿ-kap 去。
使徒行傳 13 1| Tī安提阿，tī教會中有先知kap教師kùi-nā人，就是巴拿巴，kap稱做Nî-kiat ê西門，古利奈人Lō͘-kiû，kap分封ê人君希律同培養ê Má-liām，以及掃羅。
使徒行傳 13 2| In服事主禁食ê時，聖神講，Tio̍h kā我分派巴拿巴、掃羅，來成我召in 去擔當ê工。
使徒行傳 13 3| Tùi án-ni，禁食祈禱，用手hōaⁿ in，就差in 去。
使徒行傳 13 4| In已經奉聖神所差，落去Se-liû-ki；tùi hia搭船去居比路。
使徒行傳 13 5| Tī Sat-lia̍p-bí傳上帝ê道理tī猶太人chiah-ê會堂；亦有約翰做in ê幫手。
使徒行傳 13 6| 行過thong海嶼到Phàⁿ-hut，tú-tio̍h一個行邪術，做假先知ê猶太人，名巴耶穌；
使徒行傳 13 7| hit人常常kap總督Sū-kiû Pó-lô saⁿ-kap tiàm；總督是聰明ê人。伊tiàu巴拿巴掃羅來，ài聽上帝ê道理。
使徒行傳 13 8| 獨獨hit-ê行邪術ê Í-lū-má，(伊ê名翻譯就是行邪術ê) ，抵敵in兩人，ài引誘總督，hō͘伊無信。
使徒行傳 13 9| 但是掃羅，亦名保羅，hō͘聖神充滿，注目看伊，講，
使徒行傳 13 10| Hàiⁿ ah！ 你充滿眾項詭譎kap奸惡ê，魔鬼ê kiáⁿ，眾項義ê對敵，你混亂主chiah-ê正路，iáu m̄ soah mah？
使徒行傳 13 11| Taⁿ你看，主ê手tī你ê身上，你beh chhiⁿ-mî，暫時bōe看見日。伊ê目睭liâm-piⁿ ian-n̄g烏暗；四界求人牽伊。
使徒行傳 13 12| 總督看見所做ê事，就信，大奇怪主ê教示。
使徒行傳 13 13| 保羅kap同伴tùi Phàⁿ-hut開船，到Pông-hui-lī-a ê Pia̍t-ka；約翰離開in，tò去耶路撒冷。
使徒行傳 13 14| In就tùi Pia̍t-ka行，過去到Pí-se-tí ê安提阿；當安歇日入會堂，坐teh。
使徒行傳 13 15| 律法kap先知ê冊讀明白，hiah-ê 管會堂ê 差人就近in講，兄弟ah，lín若有苦勸百姓ê話，請講。
使徒行傳 13 16| 保羅起來khiā，搖手，講，列位以色列人，kap敬畏上帝ê，請聽。
使徒行傳 13 17| Chit-ê以色列百姓ê上帝揀咱ê列祖，當百姓出外tī埃及地ê時，kā in升高，kia̍h起手chhōa in出hia。
使徒行傳 13 18| Koh tī曠野吞忍寬容in，約略四十年久。
使徒行傳 13 19| 已經滅迦南地七族ê人，就將hit-ê土地分hō͘ in做業，約略有四百五十年；
使徒行傳 13 20| chiah-ê tāi-chì了後，用士師hō͘ in，到tī先知撒母耳。
使徒行傳 13 21| 以後百姓求一個王；上帝就將便雅憫支派ê人，Ki-sū ê kiáⁿ，掃羅，hō͘ in，歷過四十年久。
使徒行傳 13 22| 已經廢伊，就久舉大衛做in ê王；干證伊，講，我得tio̍h耶西ê kiáⁿ大衛，伊是合我ê心，凡事beh遵thàn我ê旨意。
使徒行傳 13 23| Tùi chit人ê後裔，上帝照所應允ê，kā以色列人立一個救主，就是耶穌。
使徒行傳 13 24| 當伊bē出頭ê時，約翰事先用反悔ê洗禮宣傳tī以色列ê眾百姓。
使徒行傳 13 25| 約翰teh-beh上伊ê路站ê時，講，Lín phah算我是是誰？我m̄是基督。有路尾我來ê，我tháu伊ê鞋帶亦bōe堪得。
使徒行傳 13 26| 兄弟ah，亞伯拉罕ê後裔，kap lín中間敬畏上帝ê人，chit-ê拯救ê道已經傳到tī咱lah。
使徒行傳 13 27| 因為khiā起tī耶路撒冷ê人，kap in ê官府，m̄-bat伊，亦m̄-bat ta̍k-ê安歇日所讀先知ê話，chiah擬定伊，tú-tú是應驗chiah-ê話。
使徒行傳 13 28| 雖然查伊無死chōe，iáu-kú求彼拉多thâi伊。
使徒行傳 13 29| 凡若所記載指伊ê話已經應驗，就tùi柴裡收伊落來，hē tī墓內。
使徒行傳 13 30| 獨獨上帝tùi死人中hō͘伊koh活。
使徒行傳 13 31| 伊chōe-chōe日hō͘ hiah-ê tùi加利利kap伊上耶路撒冷ê人看見；taⁿ in有對百姓做伊ê干證。
使徒行傳 13 32| Koh阮報 lín好消息，就是早所應允列祖ê，
使徒行傳 13 33| taⁿ上帝有kā咱ê kiaⁿ孫應驗伊，因為伊有hō͘耶穌koh活；亦親像詩篇第二篇記載，講，你就是我ê kiáⁿ，我今á日生你。
使徒行傳 13 34| 論到伊hō͘伊tùi死人中koh活無koh歸tī朽爛，有án-ni講，我beh用大衛聖koh實在ê恩惠hō͘你。
使徒行傳 13 35| Koh別篇亦有講，你無beh hō͘你ê聖ê tú-tio̍h朽爛。
使徒行傳 13 36| 因為大衛tī伊ê世代遵thàn上帝ê旨意，就去睏，kap伊ê列祖saⁿ-kap hē-teh，來tú-tio̍h朽爛；
使徒行傳 13 37| 獨獨上帝所hō͘伊koh活ê無tú-tio̍h朽爛。
使徒行傳 13 38| 兄弟ah，án-ni lín tio̍h知，tùi chit人chiah有赦罪ê道理傳hō͘ lín；
使徒行傳 13 39| lín 靠摩西ê律法，所bōe得tio̍h稱做義ê事，見若靠 chit人，就一切得tio̍h稱做義。
使徒行傳 13 40| 所以tio̍h謹慎，驚了先知ê話到tī lín：
使徒行傳 13 41| 伊ê話講，	藐視ê人ah，lín tio̍h看，來gông-ngia̍h，來滅無；	因為當lín ê時日我行一項事，	就是雖然有人kā lín講，lín 也m̄信ê。
使徒行傳 13 42| In出去ê時，有人求in tī後ê安歇日用chiah-ê話koh kā in講。
使徒行傳 13 43| 會眾已經四散，猶太人，kap入in ê教敬虔ê人，chōe-chōe tè保羅、巴拿巴；in kap in講話，勸in長長tiàm-tī上帝ê恩。
使徒行傳 13 44| 後安歇日，thong城ê人差不多lóng聚集，來聽上帝ê道理。
使徒行傳 13 45| 但是猶太人看見人hiah chōe，就滿心怨妒，辯駁保羅所講ê，續謗瀆in。
使徒行傳 13 46| 保羅、巴拿巴好膽講，上帝ê道理事先tùi lín講，是應該。但是lín已經棄sak伊，擬斷家己bōe堪得受tio̍h永活，taⁿ阮chiah-ê beh轉ǹg外邦人lah。
使徒行傳 13 47| 因為主bat án-ni命令阮，講，	我已經設立你做外邦ê光，	hō͘你做拯救ê到tī地極。
使徒行傳 13 48| 外邦人聽了，就歡喜，o-ló上帝ê道理；凡若受定tio̍h beh得tio̍h永活ê人lóng信。
使徒行傳 13 49| Tùi án-ni，主ê道理遍傳tī hit-ê地方。
使徒行傳 13 50| 獨獨猶太人催逼敬虔尊貴ê婦人人，kap城內ê頭人，生事khún-pek保羅、巴拿巴，將in趕出境外。
使徒行傳 13 51| 但是in對眾人拌去腳ê土粉，就去Í-ko-liām。
使徒行傳 13 52| 學生滿心歡喜，koh hō͘聖神充滿。
使徒行傳 14 1| In tī Í-ko-liām saⁿ-kap入猶太人ê會堂，來講論；致到猶太人kap希利尼人chōe-chōe來信。
使徒行傳 14 2| 但是hiah-ê m̄順thàn ê猶太人搖動外邦人ê心，hō͘ in怨恨chiah-ê兄弟。
使徒行傳 14 3| In就tiàm hia chōe-chōe日，óa靠主好膽來講；主賞賜神蹟奇事，對in ê手來成，干證伊恩典ê道理。
使徒行傳 14 4| 城內ê眾人就分pêng，有ê tè猶太人，有ê tè使徒。
使徒行傳 14 5| Hit時外邦人、猶太人，kap in ê序大ài oe-khoeh凌辱，用石頭tìm in。
使徒行傳 14 6| In知，就逃走去Lū-ko-nî ê Lō͘-sū-tek、Te̍k-pì chiah-ê城，kap周圍ê地方；
使徒行傳 14 7| tī hia傳福音。
使徒行傳 14 8| Tī Lō͘-sū-tek有一人坐teh，雙腳無力，是tùi出世就軟腳，lóng 未bat行。
使徒行傳 14 9| 伊聽保羅講道理；保羅注目看伊，看見伊有信thang得tio̍h 好，
使徒行傳 14 10| 就大聲講，起來，雙腳khiā正，挺身。Hit人就跳起來行。
使徒行傳 14 11| 眾人看見保羅所做，就用Lū-ko-nî ê腔口大聲講，Chiah-ê神明借人ê形，臨到咱lah。
使徒行傳 14 12| 就稱巴拿巴做宙斯 ；因為保羅出頭講話，稱伊做Hi-ní-bí。
使徒行傳 14 13| 城外宙斯 ê祭司牽牛á，the̍h 花環，到門前，beh kap眾人獻祭。
使徒行傳 14 14| 但是使徒巴拿巴、保羅聽見，就拆裂衫，跳出來眾人ê中間，叫講，
使徒行傳 14 15| Lín大家啥事行án-ni？阮chiah-ê亦是人kap lín tâng情，傳福音，hō͘ lín離開chiah-ê無影跡ê，來歸tī真活ê上帝，就是創造天、地、海，kap其中萬物ê。
使徒行傳 14 16| 伊tī事先ê世代，容允萬邦行in ê路。
使徒行傳 14 17| 但是伊未bat無為tio̍h本身顯出證據，就是行好事，kā lín tùi天落雨，照時出果子，用日食kap歡喜充滿lín ê心。
使徒行傳 14 18| In講án-ni，lím-lím-á禁止眾人無祭獻in。
使徒行傳 14 19| 總是有猶太人tùi安提阿Í-ko-liām來；教唆眾人，就用石頭tìm保羅；phah算伊已經死，就拖伊出城外。
使徒行傳 14 20| 但是學生圍伊，伊就起來入城；隔日kap巴拿巴離開hia，去 Te̍k-pì。
使徒行傳 14 21| 已經傳福音tī hit-ê城，hō͘ chōe-chōe人來做學生，就倒tńg 去 Lō͘-sū-tek、Í-ko-liām、安提阿，
使徒行傳 14 22| 堅固學生ê心，勸in長長tiàm-tī信；koh講，咱tio̍h tùi chōe-chōe艱苦來入上帝ê國。
使徒行傳 14 23| In tī ta̍k-ê教會kā in設立所揀ê長老，禁食祈禱，就將in交託tī in所信ê主。
使徒行傳 14 24| 就經過Pí-se-tí，到Pông-hui-lī-a。
使徒行傳 14 25| 已經講道理tī Pia̍t-ka，就落去A-tāi-lī；
使徒行傳 14 26| tùi hia搭船到安提阿，就是in bat tī hia受交託tī上帝ê恩典，來行in所完滿ê工。
使徒行傳 14 27| 已經到，聚集教會，講起上帝所kap in行一切ê事，亦講上帝àn怎樣kā外邦人開信ê門。
使徒行傳 14 28| 就kap學生saⁿ-kap tòa嶄然久。
使徒行傳 15 1| 有kúi-nā人tùi猶太落來，教示兄弟，講，若無遵thàn摩西ê律例受割禮，就lín bōe得tio̍h救。
使徒行傳 15 2| 保羅、巴拿巴已經kap in大相爭辯論，兄弟就phài保羅、巴拿巴kap in中間另外kúi-nā人，將所辯論ê事上耶路撒冷，見使徒kap長老。
使徒行傳 15 3| Tùi án-ni，教會送in起身；in就經過腓尼基、撒馬利亞，講起外邦人ê歸正，hō͘ 眾兄弟大歡喜。
使徒行傳 15 4| 到耶路撒冷，hō͘教會kap使徒、長老接納；in就講起上帝所kap in行一切ê事。
使徒行傳 15 5| 但是有kúi-nā個信徒屬法利賽黨 ê起來講，的確tio̍h kā in行割禮，命令in 守摩西ê律法。
使徒行傳 15 6| 使徒、長老聚集參詳chit節事。
使徒行傳 15 7| 已經辯論久久，彼得就起來對in講，列位兄弟ah，lín lóng知，早上帝tī lín中間揀我，hō͘外邦人tùi我ê嘴聽見福音ê道理來信。
使徒行傳 15 8| Koh, bat人ê心ê上帝kā in做干證，
使徒行傳 15 9| 用聖神賞賜in，親像賞賜咱一樣；無分別in kap咱，是用信清氣in ê心。
使徒行傳 15 10| Taⁿ啥事試上帝，用咱ê祖kap咱所bōe背ê taⁿ，hē tī學生ê頷頸ah？
使徒行傳 15 11| 咱是tùi主耶穌ê恩得救，親像in一樣，這是咱所信。
使徒行傳 15 12| 眾人lóng靜靜；聽巴拿巴、保羅講起上帝用in tī外邦人ê中間所行chiah-ê神蹟奇事。
使徒行傳 15 13| 講soah，雅各就應講，列位兄弟ah，請聽我講：
使徒行傳 15 14| 西門已經講起上帝起頭怎樣眷顧外邦人，對in中間取百姓來歸tī伊ê名。
使徒行傳 15 15| Chiah-ê先知ê話，也kap chit-ê事相合；
使徒行傳 15 16| 親像所記載，講，	Chiah-ê tāi-chì了後，我beh 倒tńg來，	Koh起大衛倒落去ê布棚；	Beh koh起hiah-ê破壞ê，	來建立伊；
使徒行傳 15 17| Hō͘其餘ê百姓，	Kap見若奉我ê名ê外邦人，lóng chhē主；
使徒行傳 15 18| Chiah-ê話是tùi世間ê起頭顯明chiah-ê tāi-chì ê主所講ê。
使徒行傳 15 19| 所以我phah算外邦人歸主ê，m̄-thang攪擾伊；
使徒行傳 15 20| 獨獨寫phoe吩咐in禁戒偶像ê污穢，kap淫亂，kap食捏死ê物，kap血。
使徒行傳 15 21| 因為tùi 早以來tī ta̍k-ê城有傳摩西ê冊，就是ta̍k-ê安歇日tī會堂所讀ê。
使徒行傳 15 22| Hit時使徒、長老kap thong教會，決意對in中間揀人，就是稱做Pa-sat-pa ê猶大kap Se-lah，chit兩人就是兄弟中出tioh ê，
使徒行傳 15 23| 差in kap保羅、巴拿巴同去安提阿；用phoe交代in ê手，講，使徒kap chiah-ê老兄弟，請安tiàm-tī安提阿、敘利亞、Ki-lī-ka外邦中chiah-ê兄弟：
使徒行傳 15 24| 因為聽見kúi-nā人tùi阮中間出去，用話攪擾lín，phah亂lín ê心；其實m̄是阮所命令ê；
使徒行傳 15 25| 阮chiah-ê已經同心決意，揀人差伊kap阮所疼ê巴拿巴、保羅就近lín。
使徒行傳 15 26| Chit兩人是為tio̍h咱ê主耶穌基督ê名，無惜性命ê。
使徒行傳 15 27| 所以差猶大kap Se-lah，in也beh親嘴講起chiah-ê事。
使徒行傳 15 28| 因為聖神kap阮決意，tû chit幾項要緊ê事以外，無用重擔hē tī lín ê身：
使徒行傳 15 29| 就是禁戒祭偶像ê物，kap血，kap捏死ê物，kap淫亂；lín若禁戒chiah-ê就會興通。願lín平安。
使徒行傳 15 30| In奉差，就落去安提阿；已經聚集眾人，就將phoe交in。
使徒行傳 15 31| 眾人讀了歡喜hiah-ê安慰ê話。
使徒行傳 15 32| 猶大、Se-lah本身也是先知，用chōe-chōe話安慰兄弟，來堅固in。
使徒行傳 15 33| Tiàm hia有hiah久，兄弟就hō͘ in平安tò去，就近差in ê。
使徒行傳 15 34| 
使徒行傳 15 35| 但是保羅、巴拿巴tiàm-tī安提阿kap chōe-chōe別人saⁿ-kap教示人，傳主福音ê道理。
使徒行傳 15 36| 過 kúi-nā日，保羅對巴拿巴講，咱tio̍h koh去前傳主ê道理ê ta̍k-ê城，看兄弟怎樣。
使徒行傳 15 37| 巴拿巴ài beh帶約翰，名馬可ê，saⁿ-kap 去。
使徒行傳 15 38| 獨獨保羅phah算帶伊去是無合，因為伊tī Pông-hui-lī-a bat離開in，無kap in去做工。
使徒行傳 15 39| 就相激，致到大家分開；巴拿巴帶馬可搭船去居比路；
使徒行傳 15 40| 保羅揀Se-lah saⁿ-kap 去；兄弟將伊交託tī主ê恩。
使徒行傳 15 41| 伊遍行敘利亞、Ki-lī-ka，堅固chiah-ê教會。
使徒行傳 16 1| 保羅到Te̍k-pì，koh到Lō͘-sū-tek：tú-tn̄g tī hia有一個學生名提摩太，伊ê老母是猶太信ê婦人人；伊ê老父是希利尼人。
使徒行傳 16 2| 伊hō͘ Lō͘-sū-tek、 Í-ko-liām chiah-ê兄弟所o-ló。
使徒行傳 16 3| 保羅ài chit人kap伊去；為tio̍h hiah-ê所在ê猶太人，就kā伊行割禮；因為in lóng知伊ê老父是希利尼人。
使徒行傳 16 4| In經過chiah-ê城ê時，將耶路撒冷使徒、長老所定tio̍h ê命令傳hō͘ in 守。
使徒行傳 16 5| Tùi án-ni，chiah-ê教會信ná堅固，人額日日加添。
使徒行傳 16 6| In經過Hut-lū-ka、加拉太ê地方，因為聖神bat禁in傳道理tī亞西亞，
使徒行傳 16 7| 就行到Múi-se-a ê邊界，想beh去Pì-chhui-nî；
使徒行傳 16 8| 耶穌ê神m̄准；就tùi Múi-se-a經過，落到Te̍k-lô-a。
使徒行傳 16 9| 保羅暝時看見異象；有一個馬其頓人khiā-teh求伊講，請過來馬其頓幫贊阮。
使徒行傳 16 10| 保羅已經看見異象，阮chiah-ê liâm-piⁿ意愛beh去馬其頓，掠做是上帝召阮傳福音hō͘ in。
使徒行傳 16 11| 所以tùi Te̍k-lô-a搭船直直到Sat-mô͘-te̍k-lat，隔日到Nî-a-pho-lī；
使徒行傳 16 12| tùi hia到腓立比，就是馬其頓hit-tè頭一個城，也是羅馬人分設ê城：阮tī chit-ê城tiàm kúi-nā日。
使徒行傳 16 13| Tī安歇日出城門外到河邊，phah算tī hia有祈禱ê所在；就坐teh，kap所聚集ê婦人人談論。
使徒行傳 16 14| 有一個賣紫色布ê婦人人，名Lū-tí-a，來聽，伊是Chhui-ngá-chhui-lat城ê人，平素敬拜上帝；主開伊ê心，hō͘伊專ǹg保羅所講ê話。
使徒行傳 16 15| 伊kap伊ê家已經受洗禮，就求阮，講，若掠我做真實信主ê人，請kah我ê家tòa。就強強留阮。
使徒行傳 16 16| 後來阮去祈禱ê所在，有一個女婢tú-tio̍h阮，伊hō͘卜卦ê神上身；平素用卜卦hō͘ hiah-ê主人大thàn錢。
使徒行傳 16 17| 伊tè保羅kap阮，叫講，Chiah-ê人就是至koân上帝ê奴僕，用拯救ê路傳hō͘ lín。
使徒行傳 16 18| 伊chōe-chōe日án-ni行。保羅真厭恨，oa̍t-tńg身kā hit-ê神講，我託耶穌基督ê名，命令你對伊出去。神即時出去。
使徒行傳 16 19| 伊hiah-ê主人看見thàn錢ê ǹg望已經失落，就掠保羅、Se-lah，拖in入街市，去見有司官，koh解送到上司官講，
使徒行傳 16 20| Chiah-ê人是猶太人，大攪擾咱ê城，
使徒行傳 16 21| 傳咱羅馬人所m̄應該守，m̄應該行ê規例。
使徒行傳 16 22| 眾人kui群起來攻擊in；上司官pak in ê衫，命令用棍phah in。
使徒行傳 16 23| Phah真chōe下，就關in落監，吩咐顧監ê嚴謹顧守；
使徒行傳 16 24| 顧監ê受chit號命令，就關in 落內重監，kông in ê 腳tī柴kông裡。
使徒行傳 16 25| 但是半暝保羅、Se-lah祈禱吟詩，o-ló上帝；
使徒行傳 16 26| 關tī監裡ê人也注意teh聽；忽然地大動，致到監ê地基lóng搖動；chiah-ê門也 liâm-pin lóng開；眾人ê刑具一盡lak。
使徒行傳 16 27| 顧監ê人醒，看見監門開，phah算監囚lóng已經逃走，就拔刀，beh家己thâi。
使徒行傳 16 28| 但是保羅大聲叫，講，莫得家己相害；阮lóng tī chia。
使徒行傳 16 29| 顧監ê人叫人kia̍h火來，跳入去，ngia̍uh-ngia̍uh-chhoah仆tī保羅、Se-lah ê面前，chhōa in出來，講，
使徒行傳 16 30| 先生ah，我tio̍h怎樣做，chiah會得tio̍h救？
使徒行傳 16 31| 應講，Tio̍h信主耶穌，你就得tio̍h救，以及你ê家。
使徒行傳 16 32| 就用主ê 道理講hō͘伊kap伊家內lóng總ê人聽。
使徒行傳 16 33| Tī hit暝 hit時，顧監ê人chhōa in 去洗in ê傷；伊kap全家ê人即時lóng受洗禮。
使徒行傳 16 34| Chhōa in上伊ê厝，備辦hō͘ in食；已經信上帝，就kap thong家大歡喜。
使徒行傳 16 35| 到天光，上司官差衙役來，講，放hiah-ê人。
使徒行傳 16 36| 顧監ê將chiah-ê話kā保羅講，上司官差人來beh放lín；taⁿ thang出來，安然去。
使徒行傳 16 37| 但是保羅kā hiah-ê人講，阮是羅馬人，bē審問，就公刑phah阮，koh關阮落監；taⁿ beh暗靜趕阮出mah？的確bōe做得，tio̍h in親身來chhōa阮出。
使徒行傳 16 38| 衙役將chiah-ê話回覆上司官；上司官聽見in是羅馬人，就驚。
使徒行傳 16 39| Chiah來苦勸in；chhōa in出，請in離開hit-ê城。
使徒行傳 16 40| In出監，入Lū-tí-a ê厝；已經見tio̍h chiah-ê兄弟，就苦勸in，chiah離開hia。
使徒行傳 17 1| In經過Àm-hui-pho-lí、A-pho-lô-nî-a，到帖撒羅尼迦，tī hia有猶太人ê會堂；
使徒行傳 17 2| 保羅照平常ê款入去就近in；tī三個安歇日，
使徒行傳 17 3| 引起聖經kap in辯論，開拆指明基督應該受害，tùi死人中koh活；koh講，我所對lín傳ê耶穌就是基督。
使徒行傳 17 4| In中間有ê受苦勸，就歸óa保羅、Se-lah；koh有敬虔ê希利尼人不止chōe，尊貴ê婦人人亦無少。
使徒行傳 17 5| 獨獨猶太人怨妒，招街市ê 匪類kúi-nā人，教唆百姓kui群聚集，擾動thong城，攻入Iâ-sun ê厝，ài掠in出來交hō͘百姓。
使徒行傳 17 6| 無tú-tio̍h，就拖Iâ-sun kap kúi-nā個兄弟，送hō͘地方官；叫講，Chiah-ê phah亂天下ê人亦到chia；
使徒行傳 17 7| Iâ-sun接納in；chiah-ê人lóng違逆該撒ê命令，講有別個王，耶穌。
使徒行傳 17 8| 眾百姓kap地方官聽見這，就驚惶。
使徒行傳 17 9| 已經收Iâ-sun kap其餘ê人ê 保狀，就放in。
使徒行傳 17 10| Tùi án-ni，兄弟隨時差保羅、Se-lah透暝去Pì-lí-a；兩人已經到tè，就入猶太人ê會堂。
使徒行傳 17 11| Hiah-ê人比帖撒羅尼迦人khah文明，因為in注意受道理，ta̍k日查考聖經，看chiah-ê事果然有án-ni á無。
使徒行傳 17 12| 所以其中有chōe-chōe人信；koh有希利尼尊貴ê婦人人，kap ta-po͘人無少。
使徒行傳 17 13| 獨獨帖撒羅尼迦ê猶太人知保羅tī Pì-lí-a傳上帝ê道理，就到hia，搖動攪擾眾人。
使徒行傳 17 14| 兄弟liâm-piⁿ 差保羅去到海邊；獨獨Se-lah、提摩太猶原tòa hia。
使徒行傳 17 15| 送保羅ê人chhōa伊教雅典；受命令叫Se-lah提摩太緊緊就近伊，就tò去。
使徒行傳 17 16| 保羅tī雅典thèng候in，看見滿城lóng是偶像，就傷心著急。
使徒行傳 17 17| 所以tī會堂kap猶太人以及敬虔ê人辯論，ta̍k日tī街市裡kap所tú-tio̍h ê亦是án-ni。
使徒行傳 17 18| 有Í-pí-kó͘-lô Sū-to-a，兩教門ê哲士kap伊辯論。有ê講，chit-ê拾人ê話phoh ê beh講甚麼？有ê講，伊是親像傳別邦國ê鬼神ê；是因為伊傳耶穌kap koh活ê道理。
使徒行傳 17 19| In就chhōa伊教A-lio̍k山，講，你所講新ê教thang得tio̍h知mah？
使徒行傳 17 20| 因為你用奇怪ê事傳入阮ê耳孔：所以阮ài知hiah-ê是甚麼意思。
使徒行傳 17 21| (雅典人kap tiàm hia ê出外人bōe顧得別項事，獨獨是將新ê事來講，來聽nā-tiāⁿ)
使徒行傳 17 22| 保羅khiā tī A-lio̍k山中，講，	雅典人ah，我看lín凡事敬畏神明，嶄然熱心。
使徒行傳 17 23| 因為我teh行遊ê時,看見lín所敬拜ê，tú-tio̍h一座壇，頂面寫，講，未bat ê上帝。Lín所未bat來敬拜ê，我用伊來kā lín講。
使徒行傳 17 24| Hit-ê創造世間kap其中萬物ê上帝，既然是天地ê主，無khiā起手造 ê殿；
使徒行傳 17 25| 無hō͘人ê手服事，ná親像伊有所欠缺；是家己用活命、喘氣，kap萬物hō͘眾人；
使徒行傳 17 26| koh創造萬邦ê人，tùi一個本源，khiā起tī全地面，koh kā in限事先定tio̍h ê時期，kap所khiā起ê地界；
使徒行傳 17 27| 是beh hō͘ in chhē上帝，kiám-chhái thang揣摩來得tio̍h，其實伊離開咱ta̍k人無遠。
使徒行傳 17 28| 因為咱tiàm-tī伊來活，來振動，來tī-teh；親像lín中間做詩ê人有ê有講，因為咱chiah-ê亦是伊ê kiáⁿ類。
使徒行傳 17 29| Taⁿ既然是上帝ê kiáⁿ類，就m̄應該掠做上帝ê本質親像金、銀、石，人ê工夫人ê心事所雕琢ê。
使徒行傳 17 30| Hiah-ê m̄知影ê時代，上帝無窮勘；taⁿ就命令ta̍k所在ê人lóng總tio̍h反悔：
使徒行傳 17 31| 因為有定tio̍h一日，beh用伊所設立 ê人，照公義審判天下；是tùi死人中hō͘伊koh活，hō͘眾人有憑據thang信。
使徒行傳 17 32| In聽見死人koh活ê話，有ê笑伊；有ê講，阮beh koh聽你講這。
使徒行傳 17 33| Tùi án-ni，保羅對in中間出去。
使徒行傳 17 34| 但是有kúi-nā人óa伊來信；中間有A-lio̍k山ê會員Ttiu-nî-siu，kap一個婦人人，名叫Tāi-má-lí，koh也有別人。
使徒行傳 18 1| Chit-tia̍p了後， 保羅離開雅典，到哥林多。
使徒行傳 18 2| Tú-tio̍h一個猶太人，名亞居拉，出世tī本都，kap伊ê bó͘百基拉，tú-á對意大利來，因為Kek-ló-tiu命令猶太人lóng離開羅馬；保羅就就近in；
使徒行傳 18 3| 因為in同工藝，就kap in saⁿ-kap tiàm，合teh做；in ê工藝就是做布棚。
使徒行傳 18 4| Ta̍k-ê安歇日保羅tī會堂辯論，苦勸猶太人kap希利尼人。
使徒行傳 18 5| Se-lah、提摩太tùi馬其頓落來ê時，保羅就為tio̍h道理不止迫切，對猶太人干證耶穌是基督。
使徒行傳 18 6| In對敵伊來謗瀆ê時，保羅就pōaⁿ衫，對in講，Lín ê血歸tī lín，無我ê關係；taⁿ了後我beh就近外邦人lah。
使徒行傳 18 7| 就離開去，入一人ê厝，hit人名Thê-to Iû-sū-to͘，是敬拜上帝ê人，伊ê厝tī會堂ê隔壁。
使徒行傳 18 8| 管會堂ê人，名Kek-lí-sū-pò͘，kap全家信主；哥林多人亦chōe-chōe聽見，信來受洗禮。
使徒行傳 18 9| 暝時，主tī異象中對保羅講，莫得驚，tio̍h講，m̄-thang靜靜；
使徒行傳 18 10| 因為我kap你tī-teh，無人beh攻擊來害你；因為我有chōe-chōe百姓tī chit-ê城。
使徒行傳 18 11| 保羅tòa hia一年koh六月日；tī in中間將上帝ê道理來教示人。
使徒行傳 18 12| Ka-liû做A-kai-a總督ê時，猶太人同心攻擊保羅，拖伊到公座前，講，
使徒行傳 18 13| Chit-ê人勸人拜上帝無照律法。
使徒行傳 18 14| 保羅tú-tú beh開嘴，Ka-liû kā猶太人講，猶太人ah，設使是甚麼不義奸惡ê事，照理我tio̍h容允lín；
使徒行傳 18 15| 總是辯論言語、名字，kap lín ê律法，lín去家己料理；我m̄-ài審判chiah-ê。
使徒行傳 18 16| 就趕 in離開公座前。
使徒行傳 18 17| 眾人掠管會堂ê Só͘-thê-nî，tī公座前phah伊。Chiah-ê tāi-chì Ka-liû lóng無掠做要緊。
使徒行傳 18 18| 保羅iáu tiàm kúi-nā日，就離別chiah-ê兄弟，搭船beh去敘利亞；百基拉、亞居拉saⁿ-kap 去；tī Kian-kek-lí剪頭毛；有下願ê緣故。
使徒行傳 18 19| In到以弗所，保羅就留in tòa hia；家己入會堂，kap猶太人辯論。
使徒行傳 18 20| In請伊加tòa幾日；
使徒行傳 18 21| 無允，就離別in，講，上帝若准，我beh 倒tńg來就近lín。
使徒行傳 18 22| 就開船離開以弗所。到該撒利亞，就上去請安教會，chiah落去安提阿。
使徒行傳 18 23| Tòa hia幾日，koh起身，照次序經過加拉太、Hut-lū-ka ê地方，堅固眾學生。
使徒行傳 18 24| 有一個猶太人，名亞波羅到以弗所，伊出世tī A-le̍k-san-thài，是有學問，tī聖經亦不止能。
使徒行傳 18 25| 伊bat學習主ê路；熱心將耶穌ê事詳細講來教示人，只有知約翰ê洗禮nā-tiāⁿ。
使徒行傳 18 26| 伊tī會堂好膽來講，百基拉、亞居拉聽見，就chhōa伊來，對伊排列上帝ê路khah詳細。
使徒行傳 18 27| 亞波羅ài去A-kai-a ê時，兄弟勸勉伊，koh寄phoe請學生接納伊；已經到，就tùi恩典來大大幫贊hia ê信徒：
使徒行傳 18 28| 因為伊tī眾人ê面前出力辯倒猶太人，引聖經指明耶穌是基督。
使徒行傳 19 1| 亞波羅tī哥林多ê時，保羅經過頂勢ê地方，到以弗所，tú-tio̍h kúi-nā 個學生；
使徒行傳 19 2| 問in，講，Lín信ê時bat受tio̍h聖神無？應講，連有聖神ê賞賜á無，阮亦未bat聽見。
使徒行傳 19 3| 講，Án-ni，就lín受洗禮來歸tī甚麼ah？In就講，約翰ê洗禮。
使徒行傳 19 4| 保羅講，約翰行反悔ê洗禮，kā百姓講tio̍h信tè尾伊來ê，就是耶穌。
使徒行傳 19 5| Hiah-ê人聽見，就受洗禮歸tī主耶穌ê名。
使徒行傳 19 6| 保羅kā in按手，聖神就到tī in；in隨時講chiah-ê腔口kap先知ê話。
使徒行傳 19 7| 共約略十二人。
使徒行傳 19 8| 保羅入會堂，好膽來講，歷過三月日久，用上帝國ê事來辯論苦勸。
使徒行傳 19 9| 但是有kúi-nā人硬心m̄順thàn，當眾人ê面前譭謗chit-ê路；保羅就離開in，亦hō͘學生kap in相離，就tī Chhui-lat-lô͘ ê學堂日日辯論。
使徒行傳 19 10| 親像án-ni兩年久；致到tiàm-tī亞西亞ê人無論猶太、希利尼，lóng聽見主ê道理。
使徒行傳 19 11| 上帝用保羅ê手行罕得有ê權能；
使徒行傳 19 12| 甚至有人對伊ê身軀the̍h手巾，á是圍身裙，hē tī病人ê身上，in ê病就退去，惡神亦出去。
使徒行傳 19 13| 總是有kúi-nā個四界行，念chiù趕鬼ê猶太人，tùi hiah-ê hō͘惡神上身ê人，自專叫主耶穌ê名，講，我óa靠保羅所傳ê耶穌，命令你出去。
使徒行傳 19 14| 有猶太ê祭司頭Sū-ki-óa七個kiáⁿ，亦行chit-ê tāi-chì。
使徒行傳 19 15| 惡神應講，耶穌我知伊，保羅我亦bat伊；但是lín是是誰 ah？
使徒行傳 19 16| 惡神上身ê人就跳tī in身上，贏in兩人，壓制in，致到in thǹg-pak-theh，受傷，走出hit間厝。
使徒行傳 19 17| khiā起以弗所ê猶太人、希利尼人lóng知，無m̄驚惶；主耶穌ê名就大榮顯。
使徒行傳 19 18| 已經信ê人chōe-chōe到，明明認，koh講起in ê所行。
使徒行傳 19 19| 平素行法術ê，亦有chōe-chōe人將in ê冊聚集，hē tī眾人ê面前來燒；算in ê價錢，就知值銀五萬。
使徒行傳 19 20| 主ê道理大大興旺得勝，有親像án-ni。
使徒行傳 19 21| Chiah-ê事已經明白，保羅定tio̍h意思，經過馬其頓、A-kai-a，chiah beh去耶路撒冷，講，到hia了後，我亦tio̍h去看羅馬。
使徒行傳 19 22| 就差跟隨伊ê從中兩人，提摩太、Í-lah-to͘去馬其頓；本身暫時tòa亞西亞。
使徒行傳 19 23| 當時，為tio̍h主ê路，有起大擾動。
使徒行傳 19 24| 因為有銀匠，名Tí-bí-tiu，平素做A-tí-bí ê銀龕，伊hō͘做chit號工ê人thàn錢無少；
使徒行傳 19 25| 就聚集in，以及thàn chit號食ê人，講，大家，lín知咱óa靠chit-ê手藝來thàn錢。
使徒行傳 19 26| Taⁿ chit-ê保羅，m̄-nā tī以弗所，也差不多遍亞西亞，用伊ê勸勉來迷惑chōe-chōe人，講手所妝ê m̄是神明；這是lín所看見，所聽見ê。
使徒行傳 19 27| 親像án-ni，m̄-nā咱chit號工業危險hō͘人看輕；就大女神A-tí-bí ê廟亦beh hō͘人目地無，koh遍亞西亞kap天下所拜ê A-tí-bí beh失伊ê威風。
使徒行傳 19 28| In聽見就大受氣，叫講，大ah！以弗所人ê A-tí-bí！
使徒行傳 19 29| Thong城擾亂；已經掠保羅同行ê馬其頓人，Kai-iû kap A-lí-ta̍t-kó͘，就同心khoeh入戲園。
使徒行傳 19 30| 保羅心想ài入去見百姓，學生m̄准。
使徒行傳 19 31| iáu有亞西亞幾個頭目，是保羅ê朋友，差人勸伊莫得冒險入戲園。
使徒行傳 19 32| 會眾紛亂，一人hoah一款；大半m̄知是因為啥事來聚集。
使徒行傳 19 33| 有人牽亞力山大出眾人ê中間，猶太人亦舉伊進前。亞力山大搖手，ài對百姓分訴。
使徒行傳 19 34| 眾人知伊是猶太人，就同聲叫講，大ah！以弗所人ê A-tí-bí！親像án-ni，約量一時久。
使徒行傳 19 35| 書記官已經hō͘眾人安靜，就講，以弗所人ah，是誰 m̄知以弗所人ê城就是顧守大A-tí-bí ê殿，kap tùi宙斯所降落ê像ah？
使徒行傳 19 36| Chiah-ê事已經bōe辯駁得，lín眾人tio̍h靜靜，m̄-thang chhiong-pōng。
使徒行傳 19 37| 何況chiah-ê人m̄是偷the̍h廟內ê物，亦m̄是謗瀆咱ê女神ê，lín竟然帶in到chia。
使徒行傳 19 38| 若Tí-bí-tiu以及hiah-ê óa伊ê師傅，kap人有tāi-chì，就有聽相告ê日期，亦有總督，大家thang對訊。
使徒行傳 19 39| Lín若問別物事，thang tī合例ê會來擬斷。
使徒行傳 19 40| 是因為今á日無緣故ê擾亂，驚了咱bōe免得受查問；koh亦無能thang改chit-ê聚會ê因由。
使徒行傳 19 41| 講soah，就散會。
使徒行傳 20 1| Hán-hōa已經定，保羅叫學生來，勸in；就kap in離別，起身beh去馬其頓。
使徒行傳 20 2| 已經經過hiah-ê地方，用chōe-chōe話苦勸in，就到希利尼。
使徒行傳 20 3| Tiàm hia三月日；beh搭船去敘利亞。猶太人設計beh害伊；伊就定tio̍h意思tùi馬其頓倒tńg。
使徒行傳 20 4| Tè伊去亞西亞ê人，有Pì-lí-a人，Pit-lō͘ ê kiaN2Sou2-pá-tek；帖撒羅尼迦人，A-lí-ta̍t-kó͘ kap Se-kong-to͘；Te̍k-pì人Ka-iû，kap提摩太；koh有亞西亞人Chhui-ki-kó͘ kap Te̍k-lô-hui-mô͘。
使徒行傳 20 5| Chit幾人事先去，tī Te̍k-lô-a thèng候阮。
使徒行傳 20 6| 除酵節後，阮tùi腓立比開船，五日到Te̍k-lô-a，kap in相會；tiàm hia七日。
使徒行傳 20 7| 七日ê頭一日，阮chiah-ê聚集beh peh餅，保羅ài tī隔日起身，就kap in講論道理，chhiân到半暝。
使徒行傳 20 8| 阮所聚集ê樓有點chōe-chōe燈。
使徒行傳 20 9| 有一個少年人，名Iû-chhui-kó͘，坐tī窗á頂，睏重眠；保羅講論已經久，少年人因為睏，tùi三層樓跋落來；人來扶伊，已經死lah。
使徒行傳 20 10| 保羅落去仆tī伊ê身上，抱伊，講，Lín莫做聲；伊ê魂iáu tī-teh。
使徒行傳 20 11| 就koh上去peh餅來食，saⁿ-kap談論久久；到天光就起身。
使徒行傳 20 12| Gín-ná已經活，人chhōa伊來，大受安慰。
使徒行傳 20 13| 阮事先上船，開船去 A-sok，ài tī hia chih接保羅：因為伊有án-ni吩咐，家己beh tùi路去。
使徒行傳 20 14| 已經tī A-sok kap阮相會，阮就chih伊上船，去Bí-chhui-lī-nî。
使徒行傳 20 15| Tùi hia開船，第二日到Ki-ôe對面；隔日船擱tī Sat-mô͘；koh一日到Bí-lī-to͘。
使徒行傳 20 16| 因為保羅決意搭船閃過以弗所，免得久久tiàm-tī亞西亞；就趕緊行，看ōe-thang tī五旬節日到耶路撒冷。
使徒行傳 20 17| Tùi Bí-lī-to͘差人到以弗所，請教會ê長老來。
使徒行傳 20 18| In已經到，就對in講，	Lín家己知我tùi起頭踏tio̍h亞西亞地 ê日，頭到尾kap lín怎樣；
使徒行傳 20 19| 我服事主凡事謙遜，koh流目屎，koh tùi猶太人ê 謀害歷過試煉；
使徒行傳 20 20| 凡有利益ê，我未bat kiu-koe̍h無kā lín講，來教示lín，無論tī眾人ê面前，á是tī chiah-ê人家；
使徒行傳 20 21| tùi猶太kap希利尼人證明，tio̍h ǹg上帝來反悔，koh tio̍h ǹg咱ê主耶穌基督來信。
使徒行傳 20 22| Taⁿ我ê心神受縛去耶路撒冷，未知tī hia beh tú-tio̍h怎樣；
使徒行傳 20 23| 獨獨聖神tī ta̍k-ê城對我證明，講有鎖鏈kap患難teh thèng候我。
使徒行傳 20 24| 但是我無掠性命做要緊，來看做寶貝，獨獨是beh盡我ê路站，kap tùi主耶穌所受ê職份，來證明上帝恩典ê福音。
使徒行傳 20 25| 我平素四界行tī lín中間傳上帝ê國，taⁿ我知lín眾人無koh見我ê面。
使徒行傳 20 26| 所以我今á日tùi lín干證，若有人沉淪，我無責成。
使徒行傳 20 27| 因為我未bat kiu-koe̍h無用上帝ê旨意一盡kā lín講。
使徒行傳 20 28| Lín tio̍h家己謹慎，亦tio̍h謹慎全群，聖神tī in中間設立lín做監督，來照顧上帝ê教會，就是伊用家己ê血所得tio̍h ê。
使徒行傳 20 29| 我知我離開了後，beh有兇惡ê豺狼入lín中間，無惜羊群；
使徒行傳 20 30| koh tùi lín家己ê中間，beh有人起來講逆理ê話，ài引誘學生thàn伊。
使徒行傳 20 31| 所以lín tio̍h警醒，記念我三年ê 久，暝日無soah，流目屎來警戒lín ta̍k人。
使徒行傳 20 32| Taⁿ我將lín交託上帝，kap伊恩典ê道，是能建立lín，hō͘ lín得tio̍h業 tī lóng總成聖ê人ê中間。
使徒行傳 20 33| 我未bat貪人ê銀、金、衣服。
使徒行傳 20 34| Lín家己知，chit兩支手有供給我ê欠用，以及kap我tī-teh ê人。
使徒行傳 20 35| 我凡事做lín ê模樣，tio̍h án-ni tio̍h磨，來扶持軟弱ê人；koh tio̍h記得主耶穌本身ê話，講，hō͘人ê，比tùi人the̍h ê，khah有福氣。
使徒行傳 20 36| 講soah，跪落kap in眾人祈禱。
使徒行傳 20 37| 眾人大啼哭，抱保羅ê頷頸，chim伊；
使徒行傳 20 38| 第一煩惱ê，就是伊所講ê話，以後bōe koh見tio̍h伊ê面。就送伊落船。
使徒行傳 21 1| 阮已經離別in開船，直直到Ko-sū，隔日到Lô-tí，tùi hia koh到Phàⁿ-tāi-lah；
使徒行傳 21 2| tú-tio̍h一隻船beh過去腓尼基，就搭伊起身。
使徒行傳 21 3| 已經能看見居比路，tùi chiàⁿ-pêng 行過，到敘利亞，tī Chhui-lô上山；因為船tī hia卸載。
使徒行傳 21 4| Chhē-tio̍h有學生，kap in tòa 七日；in tùi神感動，kā保羅講莫得行到耶路撒冷。
使徒行傳 21 5| Chiah-ê日已經滿，阮起身行，眾人kap bó͘ kiáⁿ送阮到城外；
使徒行傳 21 6| 就lóng跪落tī海邊祈禱，大家相辭；阮上船，in tò去in tau。
使徒行傳 21 7| 阮tùi Chhui-lô水路行盡，就到To-lī-mái，請安兄弟，kap in tòa一日。
使徒行傳 21 8| 隔日起身到該撒利亞；入傳福音ê人腓力ê家，kap伊saⁿ-kap tòa；伊是hit 七人中一個。
使徒行傳 21 9| 伊有四個cha-bó͘-kiáⁿ，lóng是在室女，也做先知。
使徒行傳 21 10| 阮tiàm hia kúi-nā日，有先知，名A-ka-pò͘，tùi猶太落來。
使徒行傳 21 11| 就近阮，the̍h保羅ê帶，縛家己ê腳手，講，聖神講，猶太人tī耶路撒冷beh án-ni縛chit條帶ê主人，交tī外邦人ê手。
使徒行傳 21 12| 阮聽見chiah-ê話，就kap hit所在ê人khǹg保羅m̄-thang上耶路撒冷。
使徒行傳 21 13| 保羅就應，講，Lín啥事啼哭，來chô-chak我ê心ah？我為tio̍h主耶穌ê名，m̄-nā受縛，就死tī耶路撒冷，亦已經便lah。
使徒行傳 21 14| 伊m̄受苦勸，阮就soah，講，主ê旨意得tio̍h成，就是。
使徒行傳 21 15| Chiah-ê日了後，阮收拾行李，上耶路撒冷。
使徒行傳 21 16| 該撒利亞kúi-nā個學生kap阮去，亦chhōa一個居比路人Ná-sun，是舊ê學生；阮beh歇in tau。
使徒行傳 21 17| 到耶路撒冷兄弟歡喜chih接阮。
使徒行傳 21 18| 隔日，保羅kap阮入去見雅各；眾長老亦tī-teh。
使徒行傳 21 19| 保羅已經kā in請安，就將上帝用伊做工，所行tī外邦ê，一項一項講明。
使徒行傳 21 20| In聽見就歸榮光上帝；也 對保羅講，兄弟ah，你看見猶太人ê中間信ê jōa-chōe萬；
使徒行傳 21 21| lóng是為tio̍h律法teh熱心；in bat聽見人講你教示外邦中ê猶太人lóng背摩西，講莫得kā in ê kiáⁿ行割禮，亦莫得thàn chiah-ê規例。Taⁿ beh怎樣？
使徒行傳 21 22| In的確會聽見你來。
使徒行傳 21 23| 所以阮所kā你講ê，你tio̍h 行伊。
使徒行傳 21 24| 阮chia有四個人hē願；你chhōa chiah-ê人kap in成清氣，出所費hō͘ in剃頭毛；án-ni就眾人會知所聽見講起你ê tāi-chì，是無影；就你本身亦是守律法來行。
使徒行傳 21 25| 論到信主ê外邦人，阮已經bat寄phoe議定tio̍h禁戒祭偶像ê物，kap血，kap捏死ê物，kap淫亂。
使徒行傳 21 26| 保羅就chhōa hiah-ê人，第二日kap in成清氣，入殿，報bêng清氣ê日期滿lah，thèng候kā in ta̍k人獻禮物。
使徒行傳 21 27| Hit 七日teh-beh滿，tùi亞西亞來ê猶太人看見保羅tī殿裡，就教唆眾百姓，下手掠伊，叫講，以色列人ah，來幫贊；
使徒行傳 21 28| chit人就是hit-ê tī ta̍k所在教示眾人，攻擊咱ê百姓，kap律法，kap chit所在ê；koh有chhōa希利尼人入殿，phah lâ-sâm chit-ê聖ê所在。
使徒行傳 21 29| 因為in bat看見以弗所人Te̍k-lô-hui-mô͘ kap伊tī城內，phah算保羅有chhōa伊入殿。
使徒行傳 21 30| Tùi án-ni，thong城搖choah，百姓lóng走來；掠保羅，拖伊出殿；chiah-ê門liâm-piⁿ關。
使徒行傳 21 31| In teh-beh thâi伊，有消息傳到營裡ê千總，講thong耶路撒冷紛亂。
使徒行傳 21 32| 伊liâm-piⁿ chhōa兵丁kap百總kúi-nā個，走落去到in hia；in看見千總kap兵丁，就停手，無koh phah保羅。
使徒行傳 21 33| 千總近前掠保羅，命令用兩條鏈縛伊；問伊是是誰，做甚麼tāi-chì。
使徒行傳 21 34| 眾人一個hoah一款；因為hán-hōa，bōe知hit-ê實情，就命令帶伊入營盤。
使徒行傳 21 35| 已經到崎á，因為眾人oe-khoeh真hiông，兵丁就將保羅chhah上去；
使徒行傳 21 36| 是眾百姓tè tī後面，叫講，kā伊除去。
使徒行傳 21 37| 保羅hō͘ in帶去beh入營盤ê時，對千總講，我一句話kā你講，thang mah？伊講，你bat希利尼話mah？
使徒行傳 21 38| 你kiám m̄是hit-ê埃及人，前日起擾亂，chhōa四千ê兇手出去曠野ê mah？
使徒行傳 21 39| 保羅講，我是猶太人，出世tī Ki-lī-ka ê大數，是出名ê城ê百姓；求你准我tùi百姓講。
使徒行傳 21 40| 已經准伊，保羅就khiā tī 崎á頂，對百姓搖手；眾人靜靜，就用希伯來ê腔口對in講，
使徒行傳 22 1| 列位父兄ah，我taⁿ tùi lín家己分訴；請lín聽。
使徒行傳 22 2| In聽見伊用希伯來ê腔口對in講，就koh khah安靜：保羅講，
使徒行傳 22 3| 我就是猶太人，出世tī Ki-lī-ka ê大數，長成tī chit-ê城做Ka-má-lia̍t ê學生，照咱祖宗律法ê嚴謹來受教示，為tio̍h上帝來熱心，親像今á日lín眾人一樣。
使徒行傳 22 4| 我bat khún-tio̍k thàn chit-ê路ê人hō͘伊死，無論男女lóng縛in，送落監。
使徒行傳 22 5| 祭司頭kap長老ê全會thang做我ê干證；我亦對in得tio̍h寄hō͘兄弟ê phoe，去大馬色，beh縛tiàm-tī hia ê人拖到耶路撒冷，受刑罰。
使徒行傳 22 6| 行近大馬色，hit時約略日中晝，忽然tùi天有大光圍纍照我。
使徒行傳 22 7| 我就仆tī地裡，聽見有聲對我講，掃羅，掃羅，啥事khún-tio̍k我？
使徒行傳 22 8| 我應講，主ah，你是是誰？伊應我講，我就是拿撒勒ê耶穌，你所khún-tio̍k ê。
使徒行傳 22 9| Kap我tī-teh ê人看見hit-ê光，無聽見kā我講ê ê聲。
使徒行傳 22 10| 我講，主ah，我tio̍h怎樣做？主kā我講，起來，入大馬色；凡所定tio̍h你行ê，tī hia beh kā你講。
使徒行傳 22 11| 我因為hit-ê光ê燦爛，就bōe看見，hō͘ saⁿ-kap tī-teh ê人牽入大馬色。
使徒行傳 22 12| 有一人，名叫亞拿尼亞，照律法是敬虔ê人，hō͘ tiàm-tī hia ê 眾猶太人所o-ló；
使徒行傳 22 13| 伊就近我來khiā tī身邊，kā我講，兄弟掃羅，你thang koh看。
使徒行傳 22 14| 我即時kia̍h目看伊。Koh講，咱列祖ê上帝已經定tio̍h你來知伊ê旨意，看hit-ê義ê，koh聽伊ê嘴所出ê聲。
使徒行傳 22 15| 因為你beh將所看見所聽見ê，為tio̍h伊做干證tī眾人。
使徒行傳 22 16| Taⁿ啥事延chhiân ah？起來，求伊ê名，來受洗禮，洗除你ê罪。
使徒行傳 22 17| 後來我倒tńg到耶路撒冷，tī殿裡祈禱ê時，神遊tī象外，
使徒行傳 22 18| 看見伊對我講，你tio̍h趕緊出耶路撒冷，因為你為tio̍h我所干證ê，hiah-ê人teh-beh m̄接納。
使徒行傳 22 19| 我講，主ah，in lóng知我平素tī ta̍k-ê會堂將信你ê人關監koh phah in；
使徒行傳 22 20| koh做你ê干證ê司提反流血ê時，我亦khiā-óa，同歡喜，koh顧害死伊ê人ê衫。
使徒行傳 22 21| 主kā我講，去 ah；我beh差你去遠遠，就近外邦人。
使徒行傳 22 22| In聽到chit句話；就大聲講，chit號人tio̍h tùi地裡除去，伊m̄應該活。
使徒行傳 22 23| 眾人嘩嘩嚷，thǹg衫，pōaⁿ土粉tī空中。
使徒行傳 22 24| 千總就命令帶保羅入營盤，用鞭phah來審問伊，ài知為tio̍h甚麼緣故眾人án-ni嚷伊。
使徒行傳 22 25| Tú-á用皮帶縛伊，保羅對邊á teh khiā ê百總講，做羅馬人，bē定罪，lín phah伊，thang mah？
使徒行傳 22 26| 百總聽見，就去kā千總講，你beh怎樣做？因為chit-ê是羅馬人。
使徒行傳 22 27| 千總就近來對伊講，Kā我講，你是羅馬人á m̄是？伊講，是。
使徒行傳 22 28| 千總應講，我用chōe-chōe銀買入chit-ê籍。保羅講，我出世就是。
使徒行傳 22 29| Tùi án-ni，beh phah問伊ê人就liâm-piⁿ離開伊；千總既然知伊是羅馬人，因為bat縛伊，亦真驚。
使徒行傳 22 30| 隔日，ài知保羅hō͘猶太人告ê實情，就kā伊tháu 開，命令chiah-ê祭司頭kap全公會聚集；就帶保羅落來，hō͘伊khiā tī in ê面前。
使徒行傳 23 1| 保羅注目看公會，講，兄弟ah，我平素做人ǹg上帝，凡事存良心，到今á日。
使徒行傳 23 2| 祭司頭亞拿尼亞命令身邊teh khiā ê人phah伊ê嘴。
使徒行傳 23 3| 保羅就對伊講，粉白ê 牆ah，上帝beh phah你；你坐teh照律法審判我，竟然違逆律法命令phah我mah？
使徒行傳 23 4| 身邊teh khiā ê人講，上帝ê祭司頭，你罵伊mah？
使徒行傳 23 5| 保羅講，兄弟ah，我m̄-bat伊是祭司頭；因為聖經有記，講，莫得罵你ê百姓ê序大。
使徒行傳 23 6| 但是保羅知in一pêng是撒都該人，一pêng是法利賽人；就tī公會中叫講，兄弟ah，我是法利賽人，亦是法利賽人ê kiáⁿ；chit-tia̍p受審判就是因為死人koh活ê ǹg望。
使徒行傳 23 7| 講án-ni，法利賽人kap撒都該人相爭；眾人就分pêng。
使徒行傳 23 8| 因為撒都該人講無koh活，亦無天使，亦無神；但是法利賽人就認兩項lóng有。
使徒行傳 23 9| 就有大喧嚷；法利賽hit-pêng ê經學士kúi-nā個起來，爭辯講，阮看chit人lóng無pháiⁿ；若beh是有神，á是天使，kap伊講話ni̍h？
使徒行傳 23 10| Hit時tú-tú大相爭；千總驚了保羅hō͘ in拆裂，命令兵丁落去對in中間搶出，chhōa伊入營盤。
使徒行傳 23 11| Hit暝主khiā tī保羅ê身邊，講，壯你ê心；你bat tī耶路撒冷為tio̍h我做干證，亦的確án-ni做干證tī羅馬。
使徒行傳 23 12| 到天光，猶太人結黨chiù-chōa，講，若無到thâi死保羅，m̄ lim m̄食。
使徒行傳 23 13| Án-ni同心chiù-chōa ê有四十gōa人。
使徒行傳 23 14| 就就近chiah-ê祭司頭kap長老，講，阮chiah-ê已經chiù重chōa，若無到thâi死保羅，半項物to m̄食。
使徒行傳 23 15| Taⁿ lín kap公會tio̍h kā千總講，請伊chhōa保羅到lín ê面前，ná親像lín beh koh詳細查問伊ê案情；阮已經備辦好lah，tī伊bē近óa ê時來thâi伊。
使徒行傳 23 16| 獨獨保羅ê外甥聽見in beh埋伏，就去入營kā保羅講。
使徒行傳 23 17| 保羅叫一個百總來，講，Chhōa chit-ê少年人去見千總；因為伊有tāi-chì beh報伊知。
使徒行傳 23 18| 就牽伊，chhōa伊去見千總，講，Hit-ê受關ê保羅叫我去，求我chhōa chit-ê少年人見你；有tāi-chì beh kā你講。
使徒行傳 23 19| 千總牽伊ê手，到偏僻ê所在，問講，Beh報我知甚麼？
使徒行傳 23 20| 講，猶太人相約，求你明á日chhōa保羅落公會，ná親像你beh詳細查問伊ê案情。
使徒行傳 23 21| 求你莫得thàn伊；因為in有四十gōa人埋伏teh當等伊；in bat chiù-chōa講，若無到thâi死保羅，m̄ lim m̄食；taⁿ已經備辦好，teh thèng候你允准nā-tiāⁿ。
使徒行傳 23 22| 千總kah少年人去，吩咐伊講，M̄-thang對人講你有將chiah-ê tāi-chì通知我。
使徒行傳 23 23| 就召百總兩人，講，備辦步兵兩百，馬兵七十，kia̍h鎗ê兩百，今暝二更去該撒利亞；
使徒行傳 23 24| koh備辦cheng-siⁿ hō͘保羅騎，保護伊到總督Hui-le̍k-sū hia。
使徒行傳 23 25| 就寫文書，hit-ê大略是講：
使徒行傳 23 26| Kek-ló-tiu Lū-se-a請安總督Hui-le̍k-sū大人。
使徒行傳 23 27| Chit人hō͘猶太人掠；beh thâi伊，我一下知伊是羅馬人，就chhōa兵去救伊。
使徒行傳 23 28| Ài知in告伊ê緣故，就送伊落 in ê公會：
使徒行傳 23 29| 查出伊受告，是為tio̍h in律法ê辯論，並無應該死應該縛ê案情。
使徒行傳 23 30| 有人kā我講，teh-beh有計謀陷害chit人，我即時差伊就近你，亦命令告伊ê人tī你ê面前告伊。
使徒行傳 23 31| 兵丁奉命令，將保羅透暝chhōa到An-thê-phàⁿ-tí。
使徒行傳 23 32| 隔日hō͘馬兵kap伊去，in就tò去營盤。
使徒行傳 23 33| Hiah-ê馬兵入該撒利亞，將文書獻總督，就hō͘保羅khiā tī伊ê面前。
使徒行傳 23 34| 看了，問伊是甚麼省ê人；知伊屬Ki-lī-ka。
使徒行傳 23 35| 就講，告你ê人若來，我beh詳細聽你ê事；就吩咐顧守伊tī希律ê衙門。
使徒行傳 24 1| 五日後，祭司頭亞拿尼亞kap kúi-nā個長老，kap chit-ê辯護士 Thiap-thó͘-lô，落來；對總督告保羅。
使徒行傳 24 2| 保羅受召，Thiap-thó͘-lô就告伊，講，
使徒行傳 24 3| Hui-le̍k-sū大人，阮對你得tio̍h太平，koh對你ê先見，chit國ê弊病得tio̍h 改正，ta̍k時ta̍k所在，阮承受伊，來感謝無soah。
使徒行傳 24 4| Taⁿ m̄敢chhiân你siuⁿ久，求你寬容聽阮kúi句話。
使徒行傳 24 5| 因為有查出chit人親像瘟疫，tī天下生起擾亂，做拿撒勒黨 ê頭目，
使徒行傳 24 6| 連聖殿伊亦beh phah lâ-sâm；
使徒行傳 24 7| 
使徒行傳 24 8| 阮就掠伊；你家己審問伊，就阮所告伊ta̍k項ê因端，能確實知。
使徒行傳 24 9| 猶太人同聲告伊講，tāi-chì實在是án-ni。
使徒行傳 24 10| 總督tìm頭，kah保羅講；伊就應講，我知你做chit邦國ê審判司chōe-chōe 年，所以歡喜分訴家己ê tāi-chì；
使徒行傳 24 11| 你會知，我上耶路撒冷敬拜到taⁿ不過十二日；
使徒行傳 24 12| in未bat tú-tio̍h我tī殿內kap人辯論，á是擾動眾人，就tī會堂亦無，城內亦無。
使徒行傳 24 13| Koh現在所告我ê事，in lóng bōe會對你顯出證據。
使徒行傳 24 14| 獨獨一項我對你認，就是in所叫做結黨ê路，我照án-ni來服事列祖ê上帝，koh信lóng總合tī律法ê以及記載tī先知ê冊ê；
使徒行傳 24 15| koh對上帝有ǹg望，就是無論義人kap不義ê人beh lóng koh活，這亦是in家己所teh欣慕ê。
使徒行傳 24 16| 我tī chit-ê家己練習，就是對上帝，對人，常常存無虧負ê良心。
使徒行傳 24 17| Taⁿ過 kúi-nā年，我tò來是beh賑濟本國，kap獻禮物；
使徒行傳 24 18| teh獻ê時，in tú-tio̍h我tī殿裡已經清氣，並無結kui群，也無hán-hōa；只有幾個猶太人tùi亞西亞來ê，
使徒行傳 24 19| in若有thang責罪我，就應該來tī你ê面前告我。
使徒行傳 24 20| á是tī chia ê人，若看見我khiā tī公會ê面前，有甚麼不義，in亦tio̍h家己講；
使徒行傳 24 21| 設使有，亦不過chit一句nā-tiāⁿ，就是我khiā tī in中間，叫講，為tio̍h死人koh活ê事，我今á日tī lín ê面前受審判。
使徒行傳 24 22| Hui-le̍k-sū本詳細知關涉chit-ê路ê事，就延chhiân in，講，千總Lū-se-a落來ê時，我就beh審斷lín ê tāi-chì。
使徒行傳 24 23| Tùi án-ni，命令百總顧守保羅，亦放寬伊；伊ê人若來供給伊，lóng莫得阻擋。
使徒行傳 24 24| 過 kúi-nā日，Hui-le̍k-sū kap伊ê bó͘，Thó͘-se-lah，是猶太人，saⁿ-kap來，就召保羅，ài聽伊論信基督耶穌ê道理。
使徒行傳 24 25| 保羅議論公義、貞節，kap將來ê審判，Hui-le̍k-sū不止驚，應講，Taⁿ請退去；有利便ê時，chiah召你。
使徒行傳 24 26| 伊亦ǹg望保羅beh銀hō͘伊；所以ta̍uh-ta̍uh召伊來，kap伊談論。
使徒行傳 24 27| 過兩年，Pho-kiû Hui-sū-to͘接Hui-le̍k-sū ê任；Hui-le̍k-sū ài取猶太人歡喜，就留保羅猶原縛teh。
使徒行傳 25 1| Hui-sū-to͘到任三日，就tùi該撒利亞上耶路撒冷。
使徒行傳 25 2| Chiah-ê祭司頭kap猶太ê頭人，對伊告保羅；
使徒行傳 25 3| 續求情beh害保羅，sòe伊帶保羅到耶路撒冷；in tī路裡teh設埋伏，beh thâi伊。
使徒行傳 25 4| 但是Hui-sū-to͘應講，保羅是顧守tī該撒利亞，我本身亦beh緊緊tò去。
使徒行傳 25 5| Koh講，Lín中間khah能ê人thang saⁿ-kap落去；hit人若有甚麼不是，就thang告伊。
使徒行傳 25 6| Hui-sū-to͘ tiàm hia不過十日八日，就落去該撒利亞；隔日坐堂，命令帶保羅來。
使徒行傳 25 7| 已經到，tùi耶路撒冷落來ê猶太人圍纍teh khiā，用chōe-chōe重 ê案件來告伊；但是無憑據thang證明。
使徒行傳 25 8| 保羅分訴講，猶太人ê律法，á是殿堂，á是該撒，我未bat患tio̍h。
使徒行傳 25 9| Hui-sū-to͘ ài hō͘猶太人歡喜，應保羅講，論chiah-ê事，你甘願上耶路撒冷，tī hia當我ê面前受審判mah？
使徒行傳 25 10| 總是保羅講，我khiā tī該撒ê公堂，是我應該受審判ê位；我未bat用不義款待猶太人，這亦是你所明明知ê。
使徒行傳 25 11| 我若有行不義，á是患tio̍h死罪，就死亦無推辭；但是in所告我ê無一項實，就無人thang順人情將我交hō͘ in。我對該撒告御狀。
使徒行傳 25 12| Hui-sū-to͘ kap議會saⁿ-kap議論了，就應講，你已經對該撒告御狀，就去見該撒。
使徒行傳 25 13| 過 kúi-nā日，A-ki-phàⁿ王kap Pek-nî-ki到該撒利亞，請安Hui-sū-to͘。
使徒行傳 25 14| Tiàm hia chōe-chōe日，Hui-sū-to͘將保羅ê事對王排列，講，有一人就是Hui-le̍k-sū所留tī監裡ê；
使徒行傳 25 15| 我tī耶路撒冷ê時，chiah-ê祭司頭kap猶太ê長老告伊，求定伊ê罪。
使徒行傳 25 16| 我應講，被告kap原告iáu-bē對訊，bē得tio̍h機會分訴伊ê案情，就順人情將伊交hō͘人，m̄是羅馬人ê例。
使徒行傳 25 17| 所以in聚集tī chia，我無延chhiân，隔日坐堂，命令帶hit人到。
使徒行傳 25 18| 告伊ê人lóng khiā-teh；所告ê m̄是我所事先phah算ê pháiⁿ事，
使徒行傳 25 19| 不過有幾項ê辯論，就是論 in敬神明ê事，koh論一個耶穌，已經死，保羅講伊活，為tio̍h án-ni來告伊。
使徒行傳 25 20| Chiah-ê事tio̍h怎樣查問，我既然bōe明，所以問伊甘願去耶路撒冷，tī hia受審問chiah-ê事á m̄。
使徒行傳 25 21| 獨獨保羅已經告御狀，ài我留伊交hō͘皇帝判斷，我就命令留伊，thèng候解送hō͘該撒。
使徒行傳 25 22| A-ki-phàⁿ對Hui-sū-to͘講，我本也ài聽chit-ê人。講，明á日thang聽伊。
使徒行傳 25 23| 隔日A-ki-phàⁿ kap Pek-nî-ki大設威儀來，kap chiah-ê千總，以及城內尊貴ê人，入公堂，Hui-sū-to͘出命令，就帶保羅到。
使徒行傳 25 24| Hui-sū-to͘講，A-ki-phàⁿ王以及kap阮tī-teh ê眾人ah，lín看chit-ê人，就是眾猶太人，tī耶路撒冷kap tī chia，求我叫講，伊m̄應該iáu活 ê。
使徒行傳 25 25| 但是我查明伊未bat行應該死ê事；koh伊已經告御狀tī皇帝，所以我擬定解送伊。
使徒行傳 25 26| 獨獨bē得tio̍h伊ê實情thangh奏我ê 主。所以帶伊出來tī lín ê面前，koh khah要緊tī A-ki-phàⁿ王你ê面前，chiah tī審問了有所thang奏。
使徒行傳 25 27| 因為照我phah算，解送犯人，若無指明告伊ê事，是無合理。
使徒行傳 26 1| A-ki-phàⁿ對保羅講，准你家己排列。保羅就kia̍h-起手分訴講：
使徒行傳 26 2| A-ki-phàⁿ王 ah，我hō͘猶太人所告ê，今á日beh lóng分訴tī你ê面前，是真佳哉：
使徒行傳 26 3| koh khah佳哉ê，是因為猶太人ê規例kap in ê辯論，你lóng知；所以求你寬容聽我。
使徒行傳 26 4| 我tùi起頭tī我ê百姓ê中間，kap tī耶路撒冷，tùi少年做人怎樣，猶太人lóng知。
使徒行傳 26 5| In tùi起頭bat我，設使肯做干證，就知我照咱教中極嚴ê派，做法利賽人。
使徒行傳 26 6| 現在我khiā tī chia來受審判，就是因為ǹg望上帝對咱ê列祖所應允ê；
使徒行傳 26 7| 咱十二支派，日暝慇勤服事，亦是ǹg望到tī chit-ê。王 ah，我為tio̍h chit-ê ǹg望，chiah hō͘猶太人告。
使徒行傳 26 8| 上帝若hō͘死人koh活，lín怎樣掠做bōe信得ah？
使徒行傳 26 9| 前我家己phah算tio̍h用chōe-chōe項來攻擊拿撒勒耶穌ê名。
使徒行傳 26 10| Tī耶路撒冷果然bat án-ni行；已經受tio̍h chiah-ê祭司頭ê權，將chōe-chōe聖徒關tī監裡；in受thâi死，我亦擬有份。
使徒行傳 26 11| Koh tī ta̍k-ê會堂，我ta̍uh-ta̍uh刑罰in，強迫in講謗瀆ê話；攻擊in ná hiông，到外位ê城亦khún-tio̍k in。
使徒行傳 26 12| Hit-tia̍p我去大馬色ê時，有得tio̍h chiah-ê祭司頭ê權kap命令。
使徒行傳 26 13| 王 ah，我tī路上，日中晝ê時，看見tùi天有光，贏過日ê燦爛，圍纍照我kap同行ê人。
使徒行傳 26 14| 阮lóng倒tī地裡，我聽見有聲用希伯來ê腔口對我講，掃羅，掃羅，你啥事khún-tio̍k我？你用腳踢刺是艱苦。
使徒行傳 26 15| 我講，主ah，你是是誰？主講，我就是你所khún-tio̍k ê耶穌。
使徒行傳 26 16| 總是你tio̍h起來khiā；因為我tiâu-tî對你出現，beh設立你做差用，做干證ê，tī你所看見我kap我所beh出現hō͘你看ê事；
使徒行傳 26 17| 救你出chit-ê百姓kap外邦人ê手，就是現今差你就近in ê；
使徒行傳 26 18| 來開in ê目睭，hō͘ in tùi暗oa̍t-tńg到tī光；離開撒旦ê權勢來歸ǹg上帝，tùi信我來得tio̍h赦罪，koh得tio̍h基業 tī成聖ê ê中間。
使徒行傳 26 19| A-ki-phàⁿ王 ah，所以我無違逆tùi天所顯現ê：
使徒行傳 26 20| 就事先tī大馬色，後來tī耶路撒冷，kap猶太ê全地，以及外邦，勸人tio̍h反悔來歸ǹg上帝，行tāi-chì kap反悔相合。
使徒行傳 26 21| 因為án-ni，猶太人tī殿裡掠我beh thâi我。
使徒行傳 26 22| 但是我得tio̍h上帝ê庇佑，到今á日iáu tī-teh，tùi大到細做干證；所講ê無m̄是chiah-ê先知kap摩西所講beh到ê事；
使徒行傳 26 23| 就是基督怎樣tio̍h受苦，koh怎樣做頭用死人koh活ê事，來傳報光明hō͘ chit-ê百姓kap外邦。
使徒行傳 26 24| 保羅án-ni分訴，Hui-sū-to͘大聲講，保羅，你teh狂lah；你ê chōe-chōe學問hō͘你變做狂。
使徒行傳 26 25| 保羅講，Hui-sū-to͘大人，我m̄是狂；我是講真實端正ê話。
使徒行傳 26 26| 因為王知chiah-ê事，我亦好膽對伊講；是chiah-ê事，我深信無一項隱密tī王；因為這m̄是行tī偏僻ê所在。
使徒行傳 26 27| A-ki-phàⁿ王 ah，你信chiah-ê先知mah？我知你信。
使徒行傳 26 28| A-ki-phàⁿ對保羅講，你想用小khóa苦勸，beh hō͘我做基督徒ah。
使徒行傳 26 29| 保羅講，我求上帝，無論用小khóa，á是大，m̄-nā hō͘你，亦hō͘今á日見若聽我講ê，lóng kap我一樣，獨獨無chiah-ê鎖鏈。
使徒行傳 26 30| 王kap總督kap Pek-nî-ki，以及同坐ê人lóng起來：
使徒行傳 26 31| 退去saⁿ-kap談論講，Chit人所做無應該死應該縛ê事。
使徒行傳 26 32| A-ki-phàⁿ kā Hui-sū-to͘講，Chit人若未有對該撒告御狀，就thang放伊。
使徒行傳 27 1| 已經定tio̍h意思hō͘阮過海去意大利，就將保羅kap另外kúi-nā個犯人，交hō͘ Se-pa-sū-tok營ê百總，名Iû-liû。
使徒行傳 27 2| 有A-tāi-bí-tiân ê船beh行到亞西亞海墘kúi-nā所在，阮就搭伊起身；有馬其頓ê帖撒羅尼迦人，A-lí-ta̍t-kó͘，kap阮去。
使徒行傳 27 3| 隔日到Se-tùn；Iû-liû好款待保羅，准伊就近chiah-ê朋友，受in ê照應。
使徒行傳 27 4| Tùi hia開船；因為對頭風ê緣故，就tùi居比路下勢經過。
使徒行傳 27 5| 已經過 Ki-lī-ka，Pông-hui-lī-a ê海，到Lū-ka ê Múi-lah。
使徒行傳 27 6| Tī hia百總tú-tio̍h亞力山大ê船，beh去意大利ê，就kah阮搭伊。
使徒行傳 27 7| 行真慢，chōe-chōe日chiah lím-á到Kek-nî-thó͘對面；因為風阻擋，就閃Kek-lí-tí下，tùi Sat-mô͘-nî 過；
使徒行傳 27 8| lím-lím-á ōe-thang沿岸行到一所在，名Ka-ò；近chia有Lah-se-a ê城。
使徒行傳 27 9| 歷過chōe-chōe日，禁食ê期已經過，行船危險，保羅勸in講，
使徒行傳 27 10| 大家ah，我看chit pái行船，m̄-nā貨物kap船，連咱ê性命亦beh受害kap大損失。
使徒行傳 27 11| 但是百總信舵工kap船主，khah過頭tī保羅所講ê。
使徒行傳 27 12| Koh tī chit-ê垵澳過冬天m̄利便；大半ê人想ài開船離開chia，看ōe-thang到腓尼基過冬天；hit位就是Kek-lí-tí一個垵澳，一面ǹg東南，一面ǹg東北。
使徒行傳 27 13| Chit時南風微微á來，眾人掠做得意，就起綻，óa Kek-lí-tí岸來行。
使徒行傳 27 14| 無jōa久，狂風tùi海嶼頂phah落來；hit-ê風名Iú-lah-ku-lûn；
使徒行傳 27 15| 船hō͘風掃，chih載bōe-tiâu，就chhut-chāi伊漂流。
使徒行傳 27 16| 駛到小海嶼下，名叫Ko-tāi lím-lím能收舢板起來。
使徒行傳 27 17| 舢板已經收起來，就用方法綑縛船底，koh驚了khòa-tio̍h Sài-ní-tí ê沙汕，就落帆，hō͘風押去。
使徒行傳 27 18| 阮hō͘風湧大搖簸，隔日in就用貨物hiat落海；
使徒行傳 27 19| 第三日koh親手hiat-ka̍k船裡ê器具。
使徒行傳 27 20| 日kap星chōe-chōe日無出現，koh hō͘ 風湧phah不止thiám，阮得救ê ǹg望就lóng無lah。
使徒行傳 27 21| 眾人久久無食，保羅khiā tī in中間，講，大家ah，lín前tio̍h聽我ê話，莫得開船離開Kek-lí-tí，來tú-tio̍h chit號傷害kap損失。
使徒行傳 27 22| Taⁿ我勸lín安心；因為lín中間無一人會失落性命，獨獨失落船nā-tiāⁿ。
使徒行傳 27 23| 因為我所屬，所服事ê上帝，伊ê天使昨暝khiā tī我身邊，講，保羅，m̄免驚；
使徒行傳 27 24| 你的確tio̍h khiā tī該撒ê面前；看ah，上帝用船內ê人lóng總賞賜你。
使徒行傳 27 25| 所以大家ah，lín tio̍h安心；因為我信上帝，tāi-chì teh-beh照伊所kā我講ê。
使徒行傳 27 26| 但是咱chiah-ê的確khòa tī一個海嶼。
使徒行傳 27 27| 到第十四暝，阮漂流tī A-tí-a海，約略半暝，水手掠做近山；
使徒行傳 27 28| phah水tô，得tio̍h二十siâm；略略á進前，koh phah水tô，得tio̍h十五siâm。
使徒行傳 27 29| 驚了lôe-tio̍h石，就tī船尾拋四弓綻，切切ǹg望天光。
使徒行傳 27 30| 水手ài beh離開船逃走；放舢板落海，假做beh tùi船頭拋綻。
使徒行傳 27 31| 保羅對百總kap兵丁講，Chiah-ê人無tiàm-tī船裡，lín bōe會得救。
使徒行傳 27 32| 兵丁就斬斷舢板ê索，chhut-chāi伊家己墜落。
使徒行傳 27 33| 到天beh光，保羅勸眾人tio̍h食，講，Lín大家teh暸望，忍iau m̄成食，今á日是第十四日lah。
使徒行傳 27 34| 所以勸lín tio̍h食；這是關係lín ê得救，因為lín無一人會失落一支頭毛。
使徒行傳 27 35| 講soah，the̍h餅，當眾人ê面前感謝上帝；peh破來食。
使徒行傳 27 36| Tùi án-ni，眾人lóng安心，亦ta̍k-ê食。
使徒行傳 27 37| 阮tī船裡ê計共兩百七十六人。
使徒行傳 27 38| 已經食飽，hiat麥落海，hō͘船khah輕。
使徒行傳 27 39| 到天光，m̄-bat hit-ê所在；獨獨看見一個海灣有沙坡，就saⁿ-kap計謀看能hō͘船lôe-chiūⁿ頂面á bōe。
使徒行傳 27 40| 就棄sak chiah-ê綻，放tī海裡，也 tháu開吊船舵ê索；起頭帆，hō͘伊食風，ǹg沙坡進前。
使徒行傳 27 41| Tú-tio̍h雙夾流ê位，船就khòa淺；船頭咬tiâu bōe振動，船尾hō͘大湧siak破。
使徒行傳 27 42| 兵丁ê意思beh thâi chiah-ê犯人，驚了有ê泅走。
使徒行傳 27 43| 獨獨百總ài救保羅，阻擋in所計謀；命令會泅ê人事先落水上山；
使徒行傳 27 44| 其餘ê人有ê用枋，有ê用船內ê物。Tùi án-ni，眾人lóng得救上山。
使徒行傳 28 1| 阮已經得tio̍h救，就知hit-ê海嶼名叫Bí-lī-tāi。
使徒行傳 28 2| 番人用罕得有ê仁愛款待阮；因為落雨koh寒，in就起火，接納阮眾人。
使徒行傳 28 3| 保羅拾柴一把，hē tī火裡；有毒蛇，因為火熱，chông出來，咬tiâu tī伊ê手。
使徒行傳 28 4| 番人看見毒物tiâu tī伊ê手，就saⁿ-kap講，Chit-ê人的確是兇手，雖bóng海裡得tio̍h救，天理 bōe容允伊活。
使徒行傳 28 5| 保羅pōaⁿ毒物tī火裡，lóng無受傷。
使徒行傳 28 6| 番人thèng候伊腫，á是忽然死，跋倒；thèng候久久，看見伊無tāi-chì，就反tńg phah算講伊是神明。
使徒行傳 28 7| 海嶼ê頭人，名Pō͘-pek-liû，有田園近tī hia；伊接納阮，三日久好禮相款待。
使徒行傳 28 8| Tú-tio̍h Pō͘-pek-liû ê老父有熱病kap做痢，倒teh；保羅入去就近伊，祈禱，kā伊按手，醫好伊。
使徒行傳 28 9| Tùi án-ni，海嶼中其餘ê破病人亦來得tio̍h醫好；
使徒行傳 28 10| in也用chōe-chōe禮數尊敬阮；開船ê時，將所欠用ê，送到船裡。
使徒行傳 28 11| 過三月日，阮搭亞力山大ê船起身，hit隻船號做Tiu-sū ê雙生kiáⁿ，是tī chit-ê海嶼過冬天ê。
使徒行傳 28 12| 到Sū-lah-kó͘拋teh；阮tiàm hia三日。
使徒行傳 28 13| Tùi hia se̍h到Lī-kî-ong；過一日南風起，第二日到Pō͘-tiu-lī；
使徒行傳 28 14| tī hia tú-tio̍h兄弟，請阮saⁿ-kap tiàm 七日；就到羅馬。
使徒行傳 28 15| 羅馬ê兄弟聽見阮ê消息，就tùi hia來到A-pí-o͘市，kap Sam-koán ê所在，chih接阮；保羅看見in，感謝上帝，就壯膽。
使徒行傳 28 16| 已經入羅馬，准保羅kap一個看守伊ê兵另外tòa。
使徒行傳 28 17| 過三日，保羅請猶太人ê序大來相會；已經聚集，就對in講，兄弟ah，我雖然未bat患tio̍h咱ê百姓，á是列祖ê規例，但是tùi耶路撒冷受縛，送交羅馬人ê手；
使徒行傳 28 18| in已經審判我，看我無死罪，就ài放我。
使徒行傳 28 19| 獨獨猶太人反對，我不得已對該撒告御狀，lóng m̄是有因端beh告我ê百姓。
使徒行傳 28 20| 因為án-ni chiah請lín來相見，saⁿ-kap議論；是我為tio̍h以色列所ǹg望ê，chiah受chit-ê鎖鏈綑縛。
使徒行傳 28 21| In對伊講，阮未bat tùi猶太接tio̍h phoe講到你ê事，也 未有甚麼兄弟到chia通報，á是講你有甚麼pháiⁿ。
使徒行傳 28 22| 獨獨阮ài聽你ê意見怎樣；因為chit-ê 黨，阮知ta̍k所在hō͘人嫌。
使徒行傳 28 23| In已經kap伊定tio̍h日期，chōe-chōe人就近伊tī伊歇ê厝；保羅tùi早起到ê-hng排列來證明上帝ê國，引摩西ê律法，kap chiah-ê先知，用耶穌ê事苦勸in。
使徒行傳 28 24| 伊所講ê，有ê信，有ê m̄信。
使徒行傳 28 25| 兩pêng bōe相合，就四散；保羅事先講一句話，講，聖神用先知以賽亞ê嘴，kā lín ê列祖所講ê話是真tio̍h，
使徒行傳 28 26| 去kā chit-ê百姓講，	Lín聽是beh聽，也 lóng bōe曉悟；	Lín看是beh看，也看lóng bōe見；
使徒行傳 28 27| 因為chit-ê百姓心鈍，	耳孔重，	目睭放khoeh；	驚了in用目睭看見，	用耳孔聽見，	用心曉悟，	來oa̍t-lìn-tńg，	我就醫好in。
使徒行傳 28 28| 所以lín tio̍h知，上帝chit-ê拯救已經施行外邦，in亦beh聽受。
使徒行傳 28 29| b
使徒行傳 28 30| 保羅khiā家己稅ê厝兩年久；凡若入來見伊ê，伊lóng接納in，
使徒行傳 28 31| 傳上帝ê國，將主耶穌基督ê tāi-chì真好膽教示人，無人禁伊。
羅馬書 1 1| 耶穌基督ê奴僕保羅，受召做使徒，分別伊來傳上帝ê福音，
羅馬書 1 2| 就是上帝從前託伊chiah-ê先知tī聖經所應允ê，
羅馬書 1 3| 論伊ê Kiáⁿ，照肉體是tùi大衛ê後裔生ê，
羅馬書 1 4| 照聖德ê神就tùi死人ê koh活，用權能顯明伊是上帝ê Kiáⁿ，
羅馬書 1 5| 就是咱ê主耶穌基督：阮對伊受恩kap使徒ê職，beh為tio̍h伊ê名hō͘人tī萬邦中信來順thàn；
羅馬書 1 6| 從中也有lín chiah-ê受召屬耶穌基督ê：
羅馬書 1 7| phoe寄hō͘見若tòa tī羅馬，上帝所疼，受召做聖徒ê；願lín對咱ê父上帝kap主耶穌基督得tio̍h恩典平安。
羅馬書 1 8| 頭一項，因為lín ê信報揚tī thong世間，所以我對耶穌基督為tio̍h lín眾人感謝我ê上帝。
羅馬書 1 9| 因為我tī伊ê Kiáⁿ ê福音，用我ê神所服事ê上帝做我ê干證，我怎樣siàu念lín無soah，
羅馬書 1 10| 祈禱ê中間常常求，看chit-tia̍p有thang照上帝ê旨意得tio̍h平坦ê路就近lín。
羅馬書 1 11| 因為我欣慕見tio̍h lín，thang將神靈ê恩賜分hō͘ lín，hō͘ lín堅固；
羅馬書 1 12| 就是我tī lín中間，lín對我ê信，我tùi lín ê信，大家得tio̍h安慰。
羅馬書 1 13| 兄弟ah，我m̄-ài lín m̄知我chōe-chōe pái立志beh就近lín，ài tī lín中間得tio̍h果子親像tī其餘ê外邦；總是到taⁿ iáu有阻擋。
羅馬書 1 14| 無論希利尼人á是番人，聰明ê á是愚戇ê，我lóng欠in ê債。
羅馬書 1 15| 所以在tī我lóng便便，beh用福音續傳hō͘ lín tòa tī羅馬ê人。
羅馬書 1 16| 因為我無掠福音做見笑，因為是上帝ê權能beh救lóng總信ê人，事先猶太，後來希利尼。
羅馬書 1 17| 因為tī福音ê內面有顯明上帝ê義，tùi信到tī信；照聖經所記載講，義ê人beh tùi信來活。
羅馬書 1 18| 因為上帝ê受氣對天顯明，到tī人lóng總ê不虔不義，就是用不義壓制真理ê人ê；
羅馬書 1 19| 因為論到上帝，人所thang bat伊ê，有顯明tī in ê心內；因為上帝bat顯明指示in；
羅馬書 1 20| 因為tùi創造世間以來，上帝永遠ê權能kap聖質，凡所bōe看見伊ê，tùi受創造ê物，想了就明明看見；hō͘ in無路thang推託。
羅馬書 1 21| 因為in既然bat上帝，但是無榮光伊做上帝，亦無感謝伊；就是in ê思想變做空空，in ê bōe曉悟ê心變做烏暗；
羅馬書 1 22| 家己稱做知識，反tńg做戇，
羅馬書 1 23| 將bōe敗壞ê上帝ê榮光來換會敗壞ê人kap禽獸、蟲thōa chiah-ê像ê款式。
羅馬書 1 24| 所以照in心內ê私慾，上帝交付in tī無清氣，hō͘ in ê身軀相凌辱；
羅馬書 1 25| in用上帝ê真換做假，敬拜服事受造ê物，khah過頭tī造物ê主；伊是堪得o-ló到代代ê。À-bēng。
羅馬書 1 26| 因為án-ni，上帝交付in tī見笑ê情；in ê婦人人用順性ê路用變做逆性ê路用；
羅馬書 1 27| ta-po͘人也án-ni放sak婦人人順性ê路用，相意愛，慾火動心，ta-po͘ kap ta-po͘行無正經ê事；tī in本身受in ê差謬所應該tú-tio̍h ê報應。
羅馬書 1 28| In既然m̄肯存上帝tī in ê心思，上帝交付in tī不重用ê心，行m̄合宜ê事，
羅馬書 1 29| 充滿lóng總ê不義、pháiⁿ tāi、貪心、惡毒、滿滿怨妒、行兇、相爭、奸詐、臭心行，
羅馬書 1 30| 做講ka-chiah-後話ê、譭謗ê、怨恨上帝ê、侮慢ê、驕傲ê、phín-phóng ê、造作pháiⁿ tāi ê、忤逆父母ê、
羅馬書 1 31| 無明理ê、無守約ê、無親人情ê、無憐憫ê。
羅馬書 1 32| In既然知上帝ê擬斷行chiah-ê tāi-chì ê人應該死，就m̄-nā家己行，koh別人行，in也kap in歡喜。
羅馬書 2 1| 所以見若擬斷人ê人ah，你無thang推託；因為你所擬斷別人ê，tú-tú是擬定家己；因為你teh擬斷人，家己也án-ni行。
羅馬書 2 2| 但是咱知上帝是照真理來擬斷行án-ni ê人。
羅馬書 2 3| 你chit號人ah，人行án-ni你擬斷伊，也你家己去行；你phah算能逃閃上帝ê擬斷mah？
羅馬書 2 4| á是看輕伊極大ê仁慈、寬容、吞忍，m̄知kioh上帝ê仁慈是beh chhōa你反悔？
羅馬書 2 5| 竟然照你ê硬心kap m̄反悔ê心，為家己積聚受氣tī受氣ê日，就是上帝義ê審判顯明ê日；
羅馬書 2 6| 伊beh照ta̍k人ê所行來報應伊；
羅馬書 2 7| 見若mî-nōa行好，求榮光、尊貴kap bōe敗壞ê，將永活報伊；
羅馬書 2 8| 見若結黨，無thàn真理來thàn不義ê，就有怨恨kap受氣，
羅馬書 2 9| 患難kap困苦，到tī lóng總行pháiⁿ ê人，事先猶太，後來希利尼；
羅馬書 2 10| 也榮光、尊貴、平安到tī lóng總行好ê人，事先猶太，後來希利尼。
羅馬書 2 11| 因為上帝無照外貌取人。
羅馬書 2 12| 因為見若無律法來犯罪ê，也beh無律法來沉淪；見若tī律法來犯罪ê，beh tùi律法受審判。
羅馬書 2 13| 因為tī上帝ê面前，m̄是聽律法ê做義，就是行律法ê beh稱做義。
羅馬書 2 14| 因為無律法ê外邦人，tùi本性來行律法ê時，in雖然無律法，是家己做家己ê律法；
羅馬書 2 15| 是顯明律法ê功用刻tī in ê心，in ê良心saⁿ-kap做干證，in ê念頭有時相責備，有時相寬恕；
羅馬書 2 16| tī上帝用耶穌基督審判人隱密ê事hit日，照我ê福音所講。
羅馬書 2 17| 你若稱做猶太人，óa靠律法，掠上帝來做誇口，
羅馬書 2 18| 已經tùi律法來學習，知伊ê旨意，koh驗出hiah-ê至好ê，
羅馬書 2 19| koh深信家己是做chhiⁿ-mî人ê chhōa路ê，tiàm-tī烏暗ê ê光，
羅馬書 2 20| 戇人ê先生，gín-ná ê教習，tī律法內有知識kap真理ê模樣；
羅馬書 2 21| 你教示別人，也無教示家己ah？你宣傳講m̄-thang偷the̍h，也家己偷the̍h ah？
羅馬書 2 22| 你講m̄-thang行淫，也家己姦淫ah？你厭惡偶像，也家己搶宮廟ah？
羅馬書 2 23| 你掠律法做誇口，就tùi犯tio̍h律法凌辱上帝ah？
羅馬書 2 24| 因為上帝ê名為tio̍h lín受謗瀆tī外邦中，照所記載ê。
羅馬書 2 25| 你若行律法，割禮就有利益；你若犯tio̍h律法，就你ê割禮變做無割禮。
羅馬書 2 26| 所以無受割禮ê若守律法ê規例，伊ê無割禮kiám無beh算做割禮mah？
羅馬書 2 27| Koh生成無割禮來盡律法ê，kiám無beh擬斷你tùi文字kap割禮來犯法mah？
羅馬書 2 28| 因為外皮做猶太人ê m̄是猶太人；tī肉體外皮ê割禮m̄是割禮。
羅馬書 2 29| 獨獨內面做猶太人ê chiah是猶太人，也心內ê割禮chiah是割禮，在tī神，不在tī文字；伊ê得tio̍h o-ló m̄是tùi人，就是tùi上帝。
羅馬書 3 1| Án-ni就猶太人有甚麼見長？割禮有甚麼利益ah？
羅馬書 3 2| 無論看tá-lo̍h一面，lóng大大有利益；第一是上帝ê詔有交託in。
羅馬書 3 3| 設使有ê無信，就怎樣？in ê無信beh廢無上帝ê信實mah？
羅馬書 3 4| 斷斷m̄是；tio̍h認上帝做真實，人lóng做白賊；照所記載講：「hō͘你tī你所講ê稱做義，tī受審判ê時，得tio̍h khah贏。」
羅馬書 3 5| 我taⁿ thàn人ê款來講：咱ê不義若顯明上帝ê義，咱beh怎樣講？上帝降落受氣，伊也不義mah？
羅馬書 3 6| 斷斷m̄是；若án-ni，上帝thái-thó會審判世間ah？
羅馬書 3 7| 若我ê白賊益發顯明上帝ê真實，hō͘伊ná榮光，就我怎樣猶原受審判，親像罪人ah？
羅馬書 3 8| 也啥事無講，咱來去做pháiⁿ，hō͘好事能成？這是親像阮所受ê譭謗，也親像人講阮有án-ni teh講：hit號人受定罪是公道。
羅馬書 3 9| 這是怎樣？咱有khah輸mah？Lóng無。因為阮已經證明猶太、希利尼lóng有罪；
羅馬書 3 10| 照所記載講，	Lóng無義人，連一個也無；
羅馬書 3 11| 無人曉悟，無人chhē上帝；
羅馬書 3 12| lóng總歪chhoa̍h，相同變做無利益；	無有行好ê，連半個也無；
羅馬書 3 13| In ê嚨喉是破墓；	In用舌講奸詐；	In ê嘴唇下有蛇ê毒；
羅馬書 3 14| In ê嘴滿滿咒詛也真苦；
羅馬書 3 15| In ê腳緊緊走ài hō͘人流血，
羅馬書 3 16| Tī in ê路有殘害kap苦難；
羅馬書 3 17| 平安ê路in m̄-bat，
羅馬書 3 18| In ê目睭前無有驚畏上帝。
羅馬書 3 19| Taⁿ咱知，見若律法所講ê是對律法下ê人來講，beh塞密眾人ê嘴，hō͘ thong世間tī上帝ê面前受擬罪；
羅馬書 3 20| 因為tùi thàn律法無人會得稱做義tī上帝ê面前；因為tùi律法是hō͘人知有罪。
羅馬書 3 21| Taⁿ tī律法以外有上帝ê義已經顯明，律法kap先知kā伊做干證；
羅馬書 3 22| 就是上帝ê義，tùi信耶穌基督到tī lóng總信ê人；因為lóng無cheng-chha；
羅馬書 3 23| 因為眾人已經犯罪，上帝ê榮光得無tio̍h；
羅馬書 3 24| taⁿ為tio̍h伊ê恩典白白得tio̍h稱做義，對tī基督耶穌ê贖回；
羅馬書 3 25| 就是上帝所顯然設立做挽回ê祭ê，tùi信，在tī伊ê血，beh顯明伊家己ê義，因為上帝有寬容，無歸咎前代ê罪；
羅馬書 3 26| tī現今ê時代ài顯明伊ê義，hō͘伊本身做義，koh稱hit-ê信耶穌ê人做義。
羅馬書 3 27| Án-ni-siⁿ tī tá-lo̍h thang誇口？全然無lah。Tùi甚麼法hō͘伊無？tùi行ê法mah？m̄是，是tùi信ê法。
羅馬書 3 28| 所以阮議定人稱做義是tùi信，m̄是tùi thàn律法。
羅馬書 3 29| á是上帝獨獨是猶太人ê上帝mah？Kiám也m̄是外邦人ê上帝mah？是，也是外邦人ê；
羅馬書 3 30| 因為上帝是一個，伊beh用信稱受割禮ê人做義，也beh tùi chit-ê信稱無受割禮ê人做義。
羅馬書 3 31| Án-ni就咱tùi信廢無律法mah？斷斷m̄是；反tńg是hō͘律法khiā在。
羅馬書 4 1| Án-ni咱beh講，咱肉體ê祖亞伯拉罕有得tio̍h甚麼？
羅馬書 4 2| 因為亞伯拉罕若tùi所行得tio̍h稱做義，就thang誇口；總是tùi上帝本是無。
羅馬書 4 3| 因為聖經講甚麼？亞伯拉罕信上帝，就kā伊算做義。
羅馬書 4 4| Taⁿ見若做工ê，伊ê工錢無算是恩典，算是應該ê。
羅馬書 4 5| 若是無做工ê，獨獨信hit-ê稱不虔ê人做義ê，伊ê信就kā伊算做義。
羅馬書 4 6| 親像大衛也講起人lóng無所行，來得tio̍h上帝算伊做義ê，有福氣，是講，
羅馬書 4 7| In ê不法得tio̍h赦免，	In ê罪惡得tio̍ih遮蓋，hit號人有福氣；
羅馬書 4 8| 主無beh用罪算伊ê賬ê，hit-ê人有福氣。
羅馬書 4 9| Taⁿ chit-ê福氣是到tī受割禮ê，á是也到tī無受割禮ê ah？因為咱teh講，亞伯拉罕ê信是kā伊算做義。
羅馬書 4 10| Án-ni是怎樣算？是tī割禮ê時，á是tī無割禮ê時？m̄是tī割禮ê時，是tī無割禮ê時；
羅馬書 4 11| 伊也得tio̍h割禮ê記號，就是tī無受割禮ê時tùi信所有ê義ê印信；hō͘伊thang做lóng總無受割禮來信ê人ê父，hō͘義thang算做in ê；
羅馬書 4 12| 也hō͘伊做受割禮ê人ê父，就是hiah-ê m̄-nā受割禮，koh有thàn咱ê父亞伯拉罕未受割禮ê時來信ê腳步ê。
羅馬書 4 13| 因為所應允亞伯拉罕kap伊ê後裔做後嗣承接世間ê，m̄是tùi律法，是tùi信ê義。
羅馬書 4 14| 因為若屬律法ê做後嗣，信就歸tī空空，應允也廢無。
羅馬書 4 15| 因為律法是致到受氣；若無律法，就無犯tio̍h。
羅馬書 4 16| 所以是tùi信，thang照恩典，beh hō͘應允堅固tī眾後裔，m̄-nā tī hit-ê屬律法ê，也tī屬亞伯拉罕ê信ê，
羅馬書 4 17| 伊tī伊所信ê上帝ê面前做咱眾人ê父，就是hit-ê hō͘死人koh活，叫hiah-ê無ê ná親像有ê ê上帝；照所記載講，我設立你做chōe-chōe邦國ê父。
羅馬書 4 18| 伊tī無thang ǹg望ê中間，tùi ǹg望來信，hō͘伊thang成做chōe-chōe邦國ê父，照所bat講ê，你ê後裔beh親像án-ni。
羅馬書 4 19| 伊想tio̍h家己ê身軀親像已經死，(hit時chiâⁿ百歲)，koh撒拉ê胎孕已經絕，伊ê信無軟chiáⁿ；
羅馬書 4 20| 伊看上帝ê應允，也無tùi m̄信來僥疑；
羅馬書 4 21| 信就ná勇健，來歸榮光上帝；
羅馬書 4 22| koh深信上帝能成伊所應允ê；所以kā伊算做義。
羅馬書 4 23| Taⁿ所講，kā伊算，chit句m̄是kan-ta為tio̍h伊來寫，也是為tio̍h咱；
羅馬書 4 24| 咱若信靠hit-ê hō͘咱ê主耶穌tùi死人中koh活ê上帝，也beh kā咱算做義。
羅馬書 4 25| 耶穌bat為tio̍h咱ê罪受解送，koh為tio̍h咱ê稱做義來得tio̍h koh活。
羅馬書 5 1| 所以咱已經tùi信稱做義，就對咱ê主耶穌基督有kap上帝和；
羅馬書 5 2| 也óa靠伊，tùi信來入tī現今所tòa ê恩典，koh ǹg望上帝ê榮光來歡歡喜喜。
羅馬書 5 3| M̄-nā án-ni，就tī患難也歡歡喜喜，因為知患難生出吞忍；吞忍生出老練；
羅馬書 5 4| 老練生出ǹg望；也ǹg望無致到見笑；
羅馬書 5 5| 因為上帝ê疼tùi所賞賜咱ê聖神來灌ak咱ê心。
羅馬書 5 6| 因為咱iáu-kú軟弱ê時，基督到期替有罪ê人死。
羅馬書 5 7| 因為替義人死ê，oh得有；替好人死ê，kiám-chhái有人敢。
羅馬書 5 8| 但是上帝顯明伊本身疼咱ê疼痛，因為咱iáu-kú做罪人ê時，基督替咱死；
羅馬書 5 9| 何況咱已經tī伊ê血得tio̍h稱做義beh tùi伊得tio̍h救，免得hit-ê受氣ah。
羅馬書 5 10| 若咱iáu-kú做對敵ê時，tùi伊ê Kiáⁿ ê死得tio̍h kap上帝koh和，何況已經koh和，beh tī伊ê活得tio̍h救ah。
羅馬書 5 11| M̄-nā án-ni，咱現今已經對咱ê主耶穌基督得tio̍h koh和，就對伊也掠上帝做thang誇口。
羅馬書 5 12| 所以親像罪tùi一人入世間，死也tùi罪入，án-ni死遍遍到tī眾人，因為眾人bat犯罪；
羅馬書 5 13| 因為律法未到ê時，罪已經tī世間；獨獨無律法tī-teh，罪就無算賬；
羅馬書 5 14| 總是tùi亞當到摩西，連hiah-ê無犯罪親像亞當患tio̍h禁令ê款ê，死也lóng管轄in；亞當是tè後到ê ê相對。
羅馬書 5 15| 但是罪過不比恩賜。因為若tùi一人ê罪過眾人死，何況上帝ê恩典，kap tī耶穌基督一人恩典中ê賞賜，充滿tī眾人ah。
羅馬書 5 16| Koh tùi一人ê犯罪，也不比恩賜；因為審判是tùi一人，致到定罪，但是恩賜是tùi chōe-chōe罪過，致到斷做義。
羅馬書 5 17| 因為若為tio̍h一人ê罪過，死就tùi一人做王，何況hiah-ê受恩典kap義ê賞賜ê充滿ê，beh tùi耶穌基督一個，tī活ê中間，做王ah。
羅馬書 5 18| Án-ni親像tùi一pái ê罪過有致到眾人受定罪，就tùi一pái義ê所行也致到眾人受擬斷得tio̍h活。
羅馬書 5 19| 因為親像tùi一人ê違逆hō͘眾人做有罪ê，就tùi一人ê順thàn hō͘眾人做有義 ê，也是án-ni。
羅馬書 5 20| Koh加chham律法落去，beh hō͘罪過加添chōe-chōe。總是罪過chōe-chōe，就恩典tī hia益發充滿；
羅馬書 5 21| 就是親像罪bat做王tī死ê中間，也beh hō͘恩典親像án-ni tùi義來做王致到永活，是對咱ê主耶穌基督。
羅馬書 6 1| Án-ni咱beh怎樣講？總無長長tiàm-tī罪惡，hō͘恩典加添chōe-chōe mah？
羅馬書 6 2| 斷斷m̄-thang。咱ǹg罪hit面已經死ê，kiám beh猶原tī 罪中來活mah？
羅馬書 6 3| Kiám m̄知咱見若bat受洗禮來入tī基督耶穌ê，是受洗禮來入伊ê死。
羅馬書 6 4| 所以咱既然tùi洗禮來入tī死，kap伊同埋葬；是親像基督tùi父ê榮光tùi死人中koh活，也beh hō͘咱án-ni行tī活命ê新款。
羅馬書 6 5| 因為咱若連合tī伊死ê款式，也beh連合tī伊koh活ê款式；
羅馬書 6 6| 是知咱舊ê人kap伊同釘，hō͘罪ê 體能廢棄，致到咱無koh做罪惡ê奴才。
羅馬書 6 7| 因為已經死ê是得tio̍h稱做義，來脫離罪。
羅馬書 6 8| Taⁿ咱信若kap基督同死，就beh kap伊同活；
羅馬書 6 9| 知基督已經tùi死人中koh活無koh死，死無koh管轄伊。
羅馬書 6 10| 因為伊ê死是ǹg罪做一pái死，伊ê活是ǹg上帝來活。
羅馬書 6 11| Án-ni lín tiàm-tī基督耶穌tio̍h看家己ǹg罪是死，ǹg上帝是活。
羅馬書 6 12| 所以莫得容允罪惡做王tī lín會死ê身軀，致到lín順thàn伊ê私慾；
羅馬書 6 13| 也莫得將lín ê百體獻hō͘罪惡做不義ê器具；是tio̍h將本身獻hō͘上帝，親像tùi死人中來活ê，也獻lín ê百體hō͘上帝，做義ê器具。
羅馬書 6 14| 因為罪惡無koh管轄lín，因為lín m̄是tī律法下，是tī恩典下。
羅馬書 6 15| Án-ni就怎樣？咱既然m̄是tī律法ē，是恩典ē，thang犯罪mah？斷斷m̄-thang。
羅馬書 6 16| Kiám m̄知lín獻本身做奴僕來順thàn伊，就是做所順thàn ê ê奴僕，或是做罪惡ê奴僕致到死，á是做順thàn ê奴僕致到義？
羅馬書 6 17| 感謝上帝因為lín前做罪惡ê奴僕，taⁿ bat甘心順thàn lín所入hit-ê教訓ê規模；
羅馬書 6 18| 已經得tio̍h tháu放脫離罪，就做義ê奴僕。
羅馬書 6 19| 我因為lín肉體ê軟弱，就照人ê事來講；因為親像lín bat用lín ê百體獻hō͘污穢不法做奴僕，致到不法，taⁿ tio̍h照án-ni用lín ê百體獻hō͘義做奴僕，致到成聖。
羅馬書 6 20| 因為lín前做罪惡ê奴僕，hit是lín無hō͘義管轄。
羅馬書 6 21| 當hit時，lín得tio̍h甚麼果子tī現今所見笑ê ah？因為in ê結局是死。
羅馬書 6 22| Taⁿ lín已經得tio̍h tháu放脫離罪惡，來做上帝ê奴僕，得tio̍h果子致到成聖，hit-ê結局是永活。
羅馬書 6 23| 因為罪惡ê工錢是死，但是上帝ê恩賜是永活，在tī咱ê主基督耶穌。
羅馬書 7 1| 兄弟ah，(我taⁿ是kap bat律法ê teh講，) lín kiám m̄知律法管人到伊一世人mah？
羅馬書 7 2| 因為有丈夫ê婦人人，丈夫活teh ê時，伊就hō͘律法所縛來tè伊ê丈夫；丈夫若死，就脫離丈夫ê律法。
羅馬書 7 3| 所以丈夫tī-teh，若tè別人，就叫伊做淫婦；丈夫若死，就得tio̍h tháu放脫離律法；雖然tè別人，也m̄是淫婦。
羅馬書 7 4| Án-ni我ê兄弟ah，lín tùi基督ê身軀，ǹg律法已經死，beh hō͘ lín tè別ê，就是hit-ê tùi死koh活ê，hō͘咱為tio̍h上帝結果子。
羅馬書 7 5| 因為咱tiàm-tī肉體ê時，hiah-ê罪惡ê情慾，tùi律法激起ê，運動tī咱ê百體，致到咱為tio̍h死結果子。
羅馬書 7 6| 但是現今咱有脫離律法，是平素把縛咱ê，咱已經ǹg伊來死，致到咱ê服事是tī心神ê新款，m̄是tī文字ê 舊款。
羅馬書 7 7| Án-ni咱beh怎樣講？律法是罪惡mah？斷斷m̄是；總是若無tùi律法，我就m̄知罪：因為律法若無講，M̄-thang貪慾，我就m̄知貪慾；
羅馬書 7 8| 但是罪惡乘機會，tùi誡命做成ta̍k樣ê貪慾tī我ê心；因為無律法，罪惡是死。
羅馬書 7 9| 前無律法，我就活；誡命到，罪惡活起來，我就死。
羅馬書 7 10| 誡命本是beh hō͘人活，照我見過反tńg是hō͘人死。
羅馬書 7 11| 因為罪惡乘機會，tùi誡命欺騙我，koh對伊來害死我。
羅馬書 7 12| Án-ni-siⁿ律法是聖，誡命也是聖，是義，是好。
羅馬書 7 13| 若是án-ni，hit-ê好ê是hō͘我死mah？斷斷m̄是。是罪惡tùi hit-ê好ê hō͘我死，beh顯出伊是罪惡；hō͘罪惡tùi誡命成做罪惡ê極頭。
羅馬書 7 14| 因為咱知律法是屬tī神ê，但是我是屬tī肉體ê，已經賣去hō͘罪惡。
羅馬書 7 15| 因為我所做ê家己m̄知；因為我所teh行ê，m̄是我所意愛；反tńg我所怨ê，我去行伊。
羅馬書 7 16| Taⁿ我若行所m̄-ài ê，我就是承認律法做好。
羅馬書 7 17| Án-ni行伊ê，taⁿ m̄是我，是tiàm-tī我心內ê罪惡。
羅馬書 7 18| 因為我知我內面，就是我肉體內，無好tī-teh；因為論hit-ê意愛，我就有，行hit-ê好，我就無。
羅馬書 7 19| 因為我所意愛ê好，我無去行；我所m̄-ài ê pháiⁿ，反tńg去行。
羅馬書 7 20| 獨獨我若行我所m̄-ài ê，hit-ê teh行ê，taⁿ m̄是我，是tiàm-tī我內面ê罪惡。
羅馬書 7 21| Án-ni我得知有一個法，就是當我ài行好ê時，pháiⁿ kap我tī-teh。
羅馬書 7 22| 因為我照內心是歡喜上帝ê律法。
羅馬書 7 23| 但是我看百體中有別個法kap我心志ê法相交戰，掠我來降服百體內罪惡ê法。
羅馬書 7 24| 苦ah，我ê做人！是誰 beh救我脫出chit-ê致到死ê體ah？
羅馬書 7 25| 感謝上帝是對咱ê主耶穌基督。Án-ni我本身用心志順服上帝ê法，用肉體順服罪惡ê法。
羅馬書 8 1| 所以hiah-ê tiàm-tī基督耶穌ê，taⁿ lóng無定罪。
羅馬書 8 2| 因為活命ê神ê法，tī基督耶穌已經tháu放我脫離罪kap死ê法。
羅馬書 8 3| 因為律法所bōe會ê，是tùi肉體chiah無力，上帝就差家己ê Kiáⁿ，tī有罪ê肉體ê形狀，koh為tio̍h罪 ê緣故，tī肉體中來擬定罪惡；
羅馬書 8 4| hō͘律法ê義tī咱會得滿足，就是無照肉體，是照神來行ê。
羅馬書 8 5| 因為照肉體ê，意向肉體ê事；照神ê，意向神ê事。
羅馬書 8 6| 因為肉體ê意向是死；神ê意向是活koh平安。
羅馬書 8 7| 因為肉體ê意向是對敵上帝，因為伊無降服上帝ê律法，也bōe會降服。
羅馬書 8 8| Koh tiàm-tī肉體ê，bōe會hō͘上帝歡喜。
羅馬書 8 9| 獨獨上帝ê神若khiā起tī lín，就lín無tiàm-tī肉體，是tiàm-tī神；無有基督ê神ê，m̄是伊ê人。
羅馬書 8 10| 基督若tiàm-tī lín，就lín ê身軀因為罪死，神因為義活。
羅馬書 8 11| 獨獨hō͘耶穌tùi死人中koh活ê，伊ê神若khiā起tī lín，就hō͘基督耶穌tùi死人中koh活ê，也beh將伊ê神，就是khiā起tī lín ê，hō͘ lín會死ê身軀koh活。
羅馬書 8 12| Án-ni兄弟ah，咱m̄是欠肉體ê債，致到照肉體來活。
羅馬書 8 13| 因為lín若照肉體來活，就會死；若用神phah死身軀ê所做，就會活。
羅馬書 8 14| 凡若hō͘上帝ê神所chhōa ê，是做上帝ê kiáⁿ。
羅馬書 8 15| 因為lín m̄是受tio̍h奴僕ê神，致到koh驚惶；就是受tio̍h設立做kiáⁿ ê神，tùi án-ni咱叫講，阿爸，父ah。
羅馬書 8 16| 聖神家己kap咱ê神saⁿ-kap干證咱做上帝ê kiáⁿ。
羅馬書 8 17| 既然做kiáⁿ就做後嗣，就是做上帝ê後嗣，kap基督同做後嗣；咱若kap伊同受苦，是beh hō͘咱kap伊同榮光。
羅馬書 8 18| 因為我算現時ê艱苦bōe堪得比並所beh顯明到tī咱ê榮光。
羅馬書 8 19| 因為受造 ê物kia̍h頭ǹg望，teh thèng候上帝眾kiáⁿ ê顯明。
羅馬書 8 20| 因為受造 ê物降服tī空虛，m̄是伊甘願，就是tùi hit-ê hō͘伊降服ê；
羅馬書 8 21| 是teh ǹg望連受造 ê物也beh得tio̍h tháu放，脫離敗壞ê拘束，來入tī上帝ê kiáⁿ兒榮光ê自由。
羅馬書 8 22| 因為咱知一切受造 ê物到chit時iáu teh saⁿ-kap吐氣苦痛。
羅馬書 8 23| M̄-nā án-ni，就咱本身得tio̍h聖神頭水ê果子ê，也心內家己吐氣，teh thèng候設立做kiáⁿ，就是咱ê身軀ê贖回。
羅馬書 8 24| 因為咱得救是tùi ǹg望；但是已經看見ê ǹg望，m̄是ǹg望；因為所看見ê，甚麼人teh ǹg望伊？
羅馬書 8 25| 獨獨咱若ǹg望hit-ê所無看見ê，咱就吞忍thèng候。
羅馬書 8 26| Koh聖神也親像án-ni扶持咱ê軟chiáⁿ；因為咱m̄知影tio̍h怎樣祈禱照所應該ê；獨獨聖神家己用bōe講出ê吐氣替咱求。
羅馬書 8 27| 鑑察人ê心ê也知聖神ê意思，因為伊照上帝ê意思來替聖徒求。
羅馬書 8 28| Koh咱知萬項事saⁿ-kap來hō͘疼上帝ê人得tio̍h利益，就是照伊定tio̍h ê旨意來受召ê。
羅馬書 8 29| 因為伊所事先知ê，就事先定tio̍h in kap伊ê Kiáⁿ ê像同款，hō͘伊tī chōe-chōe兄弟ê中間做大kiáⁿ。
羅馬書 8 30| Koh所事先定tio̍h ê，就召in；所召ê，就稱in做義；所稱做義ê，就hō͘ in有榮光。
羅馬書 8 31| 論到chiah-ê事咱beh怎樣講？上帝若為咱，是誰會對敵咱？
羅馬書 8 32| 伊既然無惜家己ê Kiáⁿ，為tio̍h咱眾人獻伊，kiám無續將萬物白白hō͘咱mah？
羅馬書 8 33| Chī-chūi beh告上帝所揀ê百姓ah？稱in做義ê是上帝；
羅馬書 8 34| 是誰定in ê罪ah？基督耶穌已經死，尚且tùi死人中koh起來，坐tī上帝ê大pêng，也替咱祈禱。
羅馬書 8 35| Chī-chūi beh隔斷咱tī基督ê疼？或是患難，或是困苦，或是khún-tio̍k，或是iau餓，或是thǹg-theh，或是危險，或是利刀ah？
羅馬書 8 36| 親像所記載，講，	阮為tio̍h你ê緣故終日受死，	看做親像beh thâi ê羊。
羅馬書 8 37| 反tńg tī chiah-ê lóng總ê事，咱tùi疼咱ê，得勝到有chhun。
羅馬書 8 38| 因為我深信無論是死，是活，是天使，是掌權ê，是現今ê，是將來ê，有權能ê，
羅馬書 8 39| 是高，是深，á是別個受造 ê物，lóng bōe會隔斷咱tī上帝ê疼，就是tī咱ê主基督耶穌所有ê疼。
羅馬書 9 1| 我tiàm-tī基督講話真實無白賊，我ê良心tī聖神kap我saⁿ-kap做干證，
羅馬書 9 2| 我有大憂悶，痛心無soah。
羅馬書 9 3| 因為我為tio̍h我ê兄弟，我ê骨肉ê至親，就若本身受咒詛離開基督也甘願。
羅馬書 9 4| in是以色列人，有做kiáⁿ ê名份，有榮光，有chiah-ê約，有律法ê傳授，有服事ê禮儀，kap chiah-ê應允，lóng屬tī in；
羅馬書 9 5| 列祖是in ê祖，照肉體來論，基督也對in出；伊是萬物ê頂面，是上帝，堪得o-ló到代代ê。À-bēng。
羅馬書 9 6| m̄是講上帝ê話廢棄；因為tùi以色列出ê，無一盡是以色列人。
羅馬書 9 7| 也m̄是因為in做亞伯拉罕ê後裔，就一盡做kiáⁿ；獨獨，tī以撒ê beh稱做你ê後裔。
羅馬書 9 8| 這就是講，m̄是肉體ê kiáⁿ就算做上帝ê kiáⁿ；獨獨應允ê kiáⁿ chiah算做後裔。
羅馬書 9 9| 因為應允ê話是講，照chit-ê期我beh到，撒拉beh有一個kiáⁿ。
羅馬書 9 10| M̄-nā án-ni，koh有利百加對咱ê祖以撒一人來懷孕，
羅馬書 9 11| kiaN2iau2-未出世，好phaiN2iau2-未行，beh hō͘上帝揀選人所定tio̍h ê旨意能久長tī-teh，m̄是出tī所行，是出tī召伊ê，
羅馬書 9 12| 就kā利百加講，大ê beh服事細ê。
羅馬書 9 13| 親像所記載講，我疼雅各，怨恨以掃。
羅馬書 9 14| Án-ni咱beh怎樣講？上帝有不義mah？斷斷m̄是。
羅馬書 9 15| 因為伊kā摩西講，我beh憐憫我所憐憫ê，我beh體貼我所體貼ê。
羅馬書 9 16| 照án-ni看，不在tī意愛ê，也不在tī行ê，是在tī憐憫人ê上帝。
羅馬書 9 17| 因為聖經kā法老講，我hō͘你興起，tiâu-tî beh用你顯明我ê權能，也hō͘我ê名報揚tī普天下。
羅馬書 9 18| Án-ni伊隨意憐憫人，也隨意 hō͘人硬心。
羅馬書 9 19| 你beh tùi我講，怎樣伊iáu teh嫌人？因為是誰逆伊ê旨意？
羅馬書 9 20| 你chit-ê人ah，你是誰反tńg辯駁上帝ah？受造 ê物kiám會tùi造伊ê講，你啥事創造我án-ni？
羅馬書 9 21| 土ê權kiám m̄是chhut-chāi燒磁ê人，平平tùi hit塊來做器具，一個貴氣一個下賤mah？
羅馬書 9 22| 設使上帝ài顯明伊ê受氣，koh hō͘人bat伊ê權能，就大大寬容吞忍hiah-ê thang受氣ê器具，便便beh敗壞ê；
羅馬書 9 23| 也hō͘人bat伊榮光ê富有到tī thang憐憫ê器具，伊所事先備辦beh得tio̍h榮光ê，
羅馬書 9 24| 就是咱chiah-ê hō͘伊所召ê，m̄-nā出tī猶太人，也出tī外邦人；
羅馬書 9 25| 親像伊tī何西阿ê冊講，	M̄是我ê百姓，我beh稱in做百姓；	m̄是得tio̍h疼ê，我beh稱in做得tio̍h疼ê。
羅馬書 9 26| 前tī啥所在kā in講，	Lín m̄是我ê百姓，	Tī hia in beh稱做真活上帝ê kiáⁿ。
羅馬書 9 27| 以賽亞論以色列就叫講，以色列chiah-ê kiáⁿ，雖然in ê數額親像海沙，beh得tio̍h救ê是hiah-ê所chhun ê nā-tiāⁿ。
羅馬書 9 28| 因為主beh完全koh簡捷來成伊ê話tī地裡。
羅馬書 9 29| Koh親像以賽亞事先講，	若m̄是萬軍ê主kā咱留一個種teh，	就咱已經親像所多瑪kap Gô-mô͘-la̍h一樣。
羅馬書 9 30| Án-ni咱beh怎樣講？外邦人無追jip義，iáu-kú得tio̍h義，就是tùi信ê義。
羅馬書 9 31| 但是以色列人追jip成義ê法，也無得tio̍h hit-ê法。
羅馬書 9 32| 這是怎樣？因為in無tùi信，是tùi所行。In tio̍h-tak tī hit-ê hō͘人tio̍h-tak ê石，
羅馬書 9 33| 照所記載講，	你看，我將hō͘人tio̍h-tak ê石，跋倒人ê石磐，hē tī郇城。	見若信伊ê人無致到見笑。
羅馬書 10 1| 兄弟ah，我ê心所意愛，所替in tùi上帝求ê，就是in ê得救。
羅馬書 10 2| 因為我為tio̍h in做干證，in ǹg上帝有熱心，總是無照真ê知識。
羅馬書 10 3| 因為in m̄-bat上帝ê義，ài立家己ê義，就無降服上帝ê義。
羅馬書 10 4| 因為基督做律法ê結尾，致到義歸tī見若信ê人。
羅馬書 10 5| 因為摩西寫講，人行hit-ê tùi律法ê義ê，beh tùi伊來活。
羅馬書 10 6| 但是tùi信ê義是親像án-ni講，你莫得心內講，Chī-chūi beh上天ah？(就是beh chhōa基督落來) ；
羅馬書 10 7| á是，Chī-chūi beh落深淵ah？(就是beh chhōa基督tùi死人中起來)
羅馬書 10 8| 伊到底講甚麼ah？是講，言語是近tī你，是tī你ê嘴，tī你ê心，就是阮所傳chit-ê信ê言語；
羅馬書 10 9| 就是你若用嘴認耶穌做主，用心信上帝hō͘伊tùi死人中起來，就會得tio̍h救。
羅馬書 10 10| 因為人用心信，致到得tio̍h義；用嘴認，致到得tio̍h救。
羅馬書 10 11| 聖經講，見若信靠伊ê人不致見笑。
羅馬書 10 12| 因為猶太、希利尼lóng無分別；siāng一個主是眾人ê主，款待lóng總求伊ê人極其富裕。
羅馬書 10 13| 因為見若求叫主ê名ê人beh得tio̍h救。
羅馬書 10 14| 總是in所iáu-未信ê，thái-thó會求叫伊？所未聽見ê，thái-thó會信伊？若無人傳，thái-thó會聽見？
羅馬書 10 15| 若m̄是奉差，thái-thó能傳？照所記載講，傳chiah-ê好事ê福音ê，in ê腳步súi到怎樣！
羅馬書 10 16| 總是in m̄是lóng順thàn福音。因為以賽亞講，主ah，阮所傳ê，有是誰信ah？
羅馬書 10 17| Án-ni信是出tī聽，聽是tùi基督ê言語。
羅馬書 10 18| 獨獨我講，In kiám未bat聽見mah？有lah，	In ê聲音傳到遍天下，	In ê言語到地極。
羅馬書 10 19| 但是我講，以色列人kiám未知mah？起頭摩西講，	我beh用m̄是做百姓ê，來激lín ê奮志，	用戇ê百姓來激lín ê受氣。
羅馬書 10 20| 以賽亞也好膽講，	未bat chhē我ê，我hō͘ in tú-tio̍h，	未bat請問我ê，我對in顯明。
羅馬書 10 21| 但是論到以色列伊就講，我thong日伸手，ǹg m̄順than3kap辯駁ê百姓。
羅馬書 11 1| 我就講，上帝kiám有棄sak伊ê百姓ah？斷斷m̄是。因為我也是以色列人，出tī亞伯拉罕ê後裔，便雅憫ê支派。
羅馬書 11 2| 上帝未bat棄sak伊所事先知ê百姓。á是lín m̄知聖經tī以利亞hit-chām所記載ah？伊有怎樣對上帝告以色列人，
羅馬書 11 3| 講，主ah，in有thâi死你ê先知，掘倒你chiah-ê祭壇；只有留我tī-teh，in也beh ti̍h我ê性命。
羅馬書 11 4| 總是上帝有應伊怎樣ah？是講，我為tio̍h家己有留 七千人，未bat跪拜巴力ê。
羅馬書 11 5| 現今也án-ni iáu有所留teh，就是照恩典來揀選ê。
羅馬書 11 6| 總是若照恩典，就無koh tùi所行；若無，就恩典m̄是恩典。
羅馬書 11 7| Án-ni就怎樣？以色列所求ê，伊竟然無得tio̍h；獨獨受揀ê有得tio̍h，其餘ê就變硬心；
羅馬書 11 8| 照所記載，講，上帝hō͘ in昏迷ê心，bōe看見ê目睭，bōe聽見ê耳孔，到tī今á日。
羅馬書 11 9| 大衛也講，	hō͘ in ê筵桌成做活tauh，做羅網，	做塞礙，做報應tī in；
羅馬書 11 10| hō͘ in ê目睭花，bōe會看見，	In ê Ka-chiah常常ku-ku。
羅馬書 11 11| Án-ni我就講，In已經tio̍h-tak，是致到in跋倒mah？斷斷m̄是。反tńg對in ê犯罪，拯救就到tī外邦，beh激起in ê奮志。
羅馬書 11 12| Taⁿ in ê犯罪若做世間ê富有，in ê衰退若做外邦ê富有，何況in ê充滿？
羅馬書 11 13| 我是tùi lín外邦人講，因為我是外邦人ê使徒，我榮光我ê職；
羅馬書 11 14| 看ōe-thang激起我骨肉親ê奮志，來救in中間kúi-nā人。
羅馬書 11 15| 因為in ê受棄sak若做世間ê koh和，就in ê受接納，m̄是tùi死來活是甚麼ah？
羅馬書 11 16| 起頭獻ê麵若是聖，就kui-sn̂g也是聖；根若是聖，就枝也是聖。
羅馬書 11 17| Chiah-ê枝若有ê at起來，也你本是山橄欖得tio̍h接tī in中間，saⁿ-kap份tī橄欖ê根kap肥汁；
羅馬書 11 18| 你就m̄-thang對枝來誇口；你若誇口，就m̄是根óa靠你，是你óa靠根。
羅馬書 11 19| Án-ni你beh講，枝at起來beh hō͘我接落來。
羅馬書 11 20| Tio̍h；in tùi m̄信chiah at-起來，你tùi信chiah khiā-tiâu。
羅馬書 11 21| 心莫得自高，tio̍h驚惶。因為上帝若無保惜順性ê 枝，也beh無保惜你。
羅馬書 11 22| Tio̍h看上帝ê慈悲kap嚴謹；款待hiah-ê跋倒ê，是嚴謹；但是款待你是上帝ê慈悲，總是你tio̍h長長tiàm-tī伊ê慈悲；若無，也beh kā你割起來。
羅馬書 11 23| Koh in若m̄是長長tiàm-tī m̄信，也beh得tio̍h接；因為上帝會koh接in。
羅馬書 11 24| 因為你若tùi hit-ê順性做山橄欖ê既然割起來，逆性來接tī好ê 橄欖，何況hiah-ê順性ê枝beh接tī本舊ê橄欖ah？
羅馬書 11 25| 兄弟ah，我m̄-ài lín m̄知chit-ê奧妙，免得lín家己掠做智慧；就是以色列中有ê成做硬心，thèng候外邦滿滿進入；
羅馬書 11 26| án-ni thong以色列beh lóng得救，照所記載講，	beh有救主tùi郇城出，	改除雅各ê不虔；
羅馬書 11 27| Koh我除去in ê罪ê時，	這就是我kap in所立ê約。
羅馬書 11 28| 照福音，就in為tio̍h lín來做仇siû；照揀選，就in為tio̍h列祖來得tio̍h疼。
羅馬書 11 29| 因為上帝ê恩賜kap召人lóng無退悔。
羅馬書 11 30| 是親像lín 前無順服上帝，但是taⁿ對in ê無順服lín得tio̍h憐憫，
羅馬書 11 31| án-ni in taⁿ無順服，thang tùi lín ê得tio̍h憐憫，hō͘ in亦得tio̍h憐憫。
羅馬書 11 32| 因為上帝已經圍萬人tī無順服ê中間，tiâu-tî beh憐憫萬人。
羅馬書 11 33| 深沉ah！上帝ê智慧kap見識ê富有 ah！伊ê判斷bōe測度得，伊ê路途追chhē bōe tio̍h。
羅馬書 11 34| Chī-chūi知主ê心志？Chī-chūi kap伊參議？是誰事先hō͘伊，致到hō͘伊報答？
羅馬書 11 35| 因為萬物lóng出tī伊，óa靠伊，歸tī伊。
羅馬書 11 36| 願伊榮光到代代。À-bēng。
羅馬書 12 1| 兄弟ah，所以我因為上帝ê憐憫勸lín獻家己ê身軀做祭，是活ê，聖ê，上帝所歡喜ê；這是lín神靈ê服事。
羅馬書 12 2| 莫得kap chit世間siāng款；tio̍h用心志換新來變化家己，hō͘ lín能明白甚麼是上帝善良，thang歡喜，純全ê旨意。
羅馬書 12 3| 因為我對所hō͘我e恩kā lín中間ta̍k人講，lín所想來忖度家己，m̄-thang pôaⁿ過tī應該想ê；所想tio̍h安份來想，照上帝所賞賜ta̍k人信ê份量。
羅馬書 12 4| 因為親像咱一身有百體，但是百體ê功用無lóng相同；
羅馬書 12 5| án-ni咱chōe-chōe人tiàm-tī基督做一身，ta̍k-ê相仝做體。
羅馬書 12 6| 咱照所hō͘咱ê恩，已經得tio̍h恩賜，各無相同；或是做先知，就tio̍h照信ê份量來講；
羅馬書 12 7| 或是辦tāi-chì，tio̍h致意tī辦tāi-chì；
羅馬書 12 8| 或是教示人ê，tio̍h致意tī教示；或是勸勉ê，tio̍h致意tī勸勉；賙助ê，tio̍h用實心；治理ê，tio̍h用慇勤；憐憫ê，tio̍h用歡喜。
羅馬書 12 9| 疼，tio̍h無假；怨恨pháiⁿ，親近好；
羅馬書 12 10| 疼兄弟，tio̍h相親愛；敬重人，tio̍h相推尊；
羅馬書 12 11| 論慇勤，m̄-thang pîn-tōaⁿ；論心志，tio̍h熱熱；論主，tio̍h服事；
羅馬書 12 12| tī ǹg望tio̍h歡喜；tī患難tio̍h吞忍；tī祈禱，tio̍h常常；
羅馬書 12 13| 聖徒所欠缺ê，就供給伊；出外人，tio̍h致意好款待in。
羅馬書 12 14| Khún-tio̍k lín ê，tio̍h kā in祝福；tio̍h祝福，莫得咒詛。
羅馬書 12 15| Kap歡喜ê人saⁿ-kap歡喜；kap啼哭ê人saⁿ-kap啼哭。
羅馬書 12 16| 相款待，tio̍h同一樣ê心；心志莫得好高；tio̍h膝就卑微ê；莫得掠家己做有知識。
羅馬書 12 17| 莫得用pháiⁿ報pháiⁿ；tī眾人ê面前，tio̍h圖謀chiah-ê好事。
羅馬書 12 18| 若會得thang kap眾人和，就tio̍h盡力kap in和。
羅馬書 12 19| 所疼ê兄弟ah，莫得家己伸冤，tio̍h忍氣khah好；因為有記載講，主講，伸冤在tī我，我beh報應伊。
羅馬書 12 20| 若是你ê對敵iau，tio̍h hō͘伊食；嘴乾，tio̍h hō͘伊lim；因為行án-ni是將熱熱ê火炭疊tī伊ê頭殼頂。
羅馬書 12 21| 莫得hō͘ pháiⁿ khah贏，tio̍h用好khah贏pháiⁿ。
羅馬書 13 1| Ta̍k人tio̍h降服tī做序大有權柄ê；因為見有權柄無m̄是tùi上帝出；所有ê權柄lóng是上帝所定tio̍h。
羅馬書 13 2| 所以抗拒權柄ê是逆上帝ê命令；逆ê人家己取罪。
羅馬書 13 3| 因為有司m̄是hō͘好品行ê驚，是hō͘ pháiⁿ人驚。你ài免驚hit-ê權柄mah？tio̍h行好，就得tio̍h伊ê o-ló；
羅馬書 13 4| 因為伊是上帝差用，beh利益你。但是你行pháiⁿ，就tio̍h驚；因為伊m̄是空空掛劍；伊是上帝ê差用，是伸冤ê，beh hō͘ pháiⁿ人tú-tio̍h刑罰。
羅馬書 13 5| 所以的確tio̍h順服，m̄-nā為tio̍h受氣，也是為tio̍h良心。
羅馬書 13 6| 因為án-ni lín也納稅；因為in是上帝ê執事，常常專務chit-ê事。
羅馬書 13 7| 所應該hō͘眾人ê，tio̍h hō͘ in；應該納伊，tio̍h納伊；應該抽hō͘伊，tio̍h抽hō͘伊；應該驚畏伊，tio̍h驚畏伊；應該尊敬伊，tio̍h尊敬伊。
羅馬書 13 8| 莫得欠人甚麼，只有相疼iáu是欠人；因為疼人ê有盡律法。
羅馬書 13 9| 因為所講，M̄-thang行淫，m̄-thang thâi人，m̄-thang偷the̍h，m̄-thang貪心，á是別條誡，lóng包含tī chit句，Tio̍h疼厝邊親像家己。
羅馬書 13 10| 仁愛無害tio̍h厝邊；所以仁愛是盡律法。
羅馬書 13 11| Án-ni-siⁿ知chit-ê時候就是lín已經tio̍h睏醒ê時；因為咱得tio̍h救，比起頭信ê時khah近。
羅馬書 13 12| 暝beh過，日時近lah；所以咱tio̍h thǹg去烏暗ê所行，來穿光明ê戰甲。
羅馬書 13 13| 所行tio̍h端正，親像tī日時；莫得放縱酒醉，莫得好色邪淫，莫得相爭怨妒。
羅馬書 13 14| Tio̍h穿主耶穌基督，莫得為tio̍h肉體圖謀，致到thàn私慾。
羅馬書 14 1| 信軟chiáⁿ ê人，lín tio̍h接納伊；m̄是beh辯論所僥疑ê。
羅馬書 14 2| 有人信百項物lóng thang食；獨獨信軟chiáⁿ ê是食菜蔬。
羅馬書 14 3| 食ê莫得看輕無食ê；無食ê bôh得擬議食ê；因為上帝已經接納伊。
羅馬書 14 4| 你是是誰 teh擬議別人ê奴僕ah？伊khiā在á是跋倒，自然有伊ê主人tī-teh。但是伊beh khiā在，因為主會hō͘伊khiā在。
羅馬書 14 5| 有人擬斷chit日贏hit日；有人擬斷日日lóng相同；ta̍k人心內tio̍h認起真。
羅馬書 14 6| 守日ê是為tio̍h主來守；食ê為tio̍h主來食，因為伊感謝上帝；無食ê也為tio̍h主來無食，也感謝上帝。
羅馬書 14 7| 因為咱無人為tio̍h家己來活，也無人為tio̍h家己來死。
羅馬書 14 8| 因為咱若活，是為tio̍h主來活；死，也是為tio̍h主來死；所以咱，或是活或是死，lóng屬tī主。
羅馬書 14 9| 因為基督所以死來koh活，是beh做活ê死ê ê主。
羅馬書 14 10| Taⁿ你啥事擬議你ê兄弟？也你啥事看輕你ê兄弟？因為咱眾人lóng beh khiā tī上帝公座前。
羅馬書 14 11| 因為有記載講，	主講，我既然是活ê，萬腳頭u beh跪我，	萬嘴舌beh o-ló上帝。
羅馬書 14 12| Án-ni咱ta̍k人beh排列家己ê事tī上帝ê面前。
羅馬書 14 13| 所以咱莫得koh相擬議；lín寧可tio̍h定tio̍h意思，莫得用hō͘人跋倒á是塞礙ê物hē tī兄弟ê面前。
羅馬書 14 14| 我知，也tī主耶穌深信，物本無一項是粗俗；獨獨人若掠甚麼做粗俗，就hit項物tī hit人是做粗俗。
羅馬書 14 15| 總是若為tio̍h食物ê事hō͘你ê兄弟憂悶，就你m̄是照仁愛來行。基督替伊死ê，你m̄-thang用你ê所食來敗壞伊。
羅馬書 14 16| 莫得致到你ê好hō͘人譭謗。
羅馬書 14 17| 因為上帝ê國不在lim食；是義，kap平安，kap tī聖神ê歡喜。
羅馬書 14 18| 用án-ni來服事基督ê，hō͘上帝所歡喜，hō͘人所o-ló。
羅馬書 14 19| 所以見若致到和平，大家相建立ê事，咱tio̍h專務。
羅馬書 14 20| 莫得因為食ê緣故毀壞上帝ê工，ta̍k項物卻是清氣；但是tùi食致到跋倒ê，就是pháiⁿ。
羅馬書 14 21| 無食肉，無lim酒，無做甚麼hō͘兄弟跋倒，chiah是好。
羅馬書 14 22| 你所有ê信tio̍h家己存tī上帝ê面前。人無家己擬議tī伊所認做tio̍h ê，就有福氣。
羅馬書 14 23| 獨獨人若僥疑也來食，就受定罪，因為m̄是出tī信；見若m̄是tùi信出ê就是罪。
羅馬書 15 1| 咱chiah-ê能ê人應該tio̍h擔帶bōe ê人ê軟弱，m̄-thang求家己ê歡喜。
羅馬書 15 2| 咱ta̍k人tio̍h hō͘厝邊歡喜，hō͘ in得tio̍h好來建立。
羅馬書 15 3| 因為基督也無求家己ê歡喜，就是照所記載講，人詈罵你ê詈罵有到tī我。
羅馬書 15 4| 因為早所記載ê，lóng是beh教示咱，chiah來記；hō͘咱tùi吞忍，tùi聖經ê安慰，來得tio̍h ǹg望。
羅馬書 15 5| 願賞賜吞忍安慰ê上帝hō͘ lín大家同心志照基督耶穌，
羅馬書 15 6| hō͘ lín一樣心一樣嘴榮光上帝，就是咱ê主耶穌基督ê父。
羅馬書 15 7| 所以tio̍h相接納，親像基督也有接納lín，致到榮光歸tī上帝。
羅馬書 15 8| 因為我講，基督為tio̍h上帝ê真實bat做奉割禮ê人ê差用，beh堅固所應允列祖ê；
羅馬書 15 9| 也hō͘外邦人為tio̍h憐憫歸榮光上帝，照所記載，講，	因為án-ni我tī外邦中beh稱呼你，	唱歌o-ló你ê名。
羅馬書 15 10| Koh講，	Lín外邦人，tio̍h kap伊ê百姓同歡喜。
羅馬書 15 11| 又koh講，	Lín眾外邦tio̍h稱讚主，	Lín萬百姓tio̍h o-ló伊。
羅馬書 15 12| 又koh以賽亞講，	beh有耶西ê根頭，	Kap興起來治理外邦ê，	外邦beh óa靠伊來有ǹg望。
羅馬書 15 13| 願賞賜ǹg望ê上帝hō͘ lín tùi信來充滿ta̍k樣ê歡喜平安；hō͘ lín tī聖神ê權能得tio̍h滿滿ê ǹg望。
羅馬書 15 14| 我ê兄弟ah，我家己也深信lín滿滿善良，充足ta̍k樣ê知識，也會大家相勸勉。
羅馬書 15 15| 總是我寫phoe hō͘ lín，有淡薄khah好膽，beh hō͘ lín koh會記得；這是tùi上帝所hō͘我ê恩典，
羅馬書 15 16| hō͘我tī外邦做基督耶穌ê執事，用上帝ê福音來服事，beh hō͘所獻ê外邦人，tī聖神成聖ê得tio̍h接納。
羅馬書 15 17| 所以論上帝ê事，我tī基督耶穌有thang誇口。
羅馬書 15 18| 因為除基督用我所行ê以外，我m̄敢講甚麼；只有講伊用我ê言語kap行做，
羅馬書 15 19| tī神蹟kap奇事ê權能，kap tī聖神ê權能，hō͘外邦順服；án-ni我tùi耶路撒冷se̍h到Í-lī-lí-kó͘，遍傳基督ê福音。
羅馬書 15 20| Koh我立志傳福音無tī基督已經受稱呼ê所在，驚了起tī別人ê地基頂；
羅馬書 15 21| 就是照所記載講，	未得tio̍h伊ê消息ê beh看見，	未聽見ê beh曉悟。
羅馬書 15 22| 因為án-ni我chōe-chōe pái tú-tio̍h阻擋，bōe得thang就近lín；
羅馬書 15 23| 但是現今tī chiah-ê地方無koh有所在thang去，已經chōe-chōe年有欣慕beh就近lín；
羅馬書 15 24| thèng候我去Sū-pan-ngá ê時，(因為我ǹg望經過ê時見tio̍h lín，事先kap lín交陪略略á滿意，後來得tio̍h lín送行去hia) ；
羅馬書 15 25| 總是現在我去耶路撒冷供給聖徒。
羅馬書 15 26| 因為馬其頓A-kai-a人歡喜saⁿ-kap tôe-iân幫贊耶路撒冷聖徒中ê sòng-hiong人。
羅馬書 15 27| In真正是歡喜；卻也是欠in ê債。因為外邦人既然saⁿ-kap有份tī in神靈ê事，自然tio̍h用肉體ê物服事in。
羅馬書 15 28| thèng候我做完chit-ê事，將chit-ê iân項交付in明白，我beh tùi lín hia去Sū-pan-ngá。
羅馬書 15 29| 我也知就近lín ê時，beh有基督豐盛ê祝福順續去。
羅馬書 15 30| 兄弟ah，我對咱ê主耶穌基督，也tùi聖神ê疼，勸lín kap我同盡力，替我祈求上帝，
羅馬書 15 31| 救我脫離猶太地hiah-ê m̄順服ê人，也hō͘我為tio̍h耶路撒冷所做供給ê事得tio̍h聖徒接納；
羅馬書 15 32| hō͘我tùi上帝ê旨意到lín hia有歡喜，也kap lín saⁿ-kap得tio̍h安歇。
羅馬書 15 33| 願賞賜平安ê上帝kap lín眾人tī-teh：À-bēng。
羅馬書 16 1| 我對lín舉薦咱ê姊妹Hui-pí，就是Kian-kek-lí教會ê差用；
羅馬書 16 2| hō͘ lín為tio̍h主接待伊照聖徒所合宜，伊有欠用lín幫贊ê，就幫贊伊；因為伊bat扶助chōe-chōe人，也bat扶助我。
羅馬書 16 3| 請安百基拉、亞居拉，tī基督耶穌kap我同tio̍h磨ê，
羅馬書 16 4| 也為tio̍h我ê性命bat phe死；m̄-nā我感謝in，就外邦ê眾教會也是án-ni。
羅馬書 16 5| Koh請安聚集tī伊ê家ê教會。請安我所疼ê Í-pài-nî-thó͘，伊是亞西亞頭一個屬基督ê。
羅馬書 16 6| 請安馬利亞，伊bat為tio̍h lín chōe-chōe tio̍h磨。
羅馬書 16 7| 請安我ê親戚An-to-nî-kó͘，Iû-nî-a；in bat kap我同關監，有名聲tī使徒中，koh事先我tiàm tī基督。
羅馬書 16 8| 請安Àm-pek-lī，tiàm-tī主hō͘我所疼ê。
羅馬書 16 9| 請安tī基督kap我同tio̍h磨ê Ní-pa-lô͘，以及我所疼ê Sū-tāi-kó͘。請安A-pí-lī，tī基督有經驗ê。
羅馬書 16 10| 請安A-lí-to-pò͘家內ê人。
羅馬書 16 11| 請安我ê親戚Hi-lô-thian。請安Ná-kî-sò͘家內tiàm-tī主ê人。
羅馬書 16 12| 請安tī主teh tio̍h磨ê Thó͘-hui-ná、Thó͘-hù-sat。請安所疼ê Pí-sek，bat tī主chōe-chōe tio̍h磨ê。
羅馬書 16 13| 請安tī主得tio̍h揀選ê Ló͘-hu，kap伊ê老母，也是我ê老母。
羅馬書 16 14| 請安A-sùn-kî-thó͘、Hut-le̍k-kan、Hek-bí、Pat-lô-pa、Hek-má，以及kap in tī-teh ê兄弟。
羅馬書 16 15| 請安Hui-lô-lô-kó͘ kap Iû-lī-a，Nî-lī-a kap伊ê姊妹，kap O-lîm-pa，以及kap in tī-teh ê眾聖徒。
羅馬書 16 16| Lín tio̍h用聖ê相chim大家相請安。基督ê眾教會請安lín。
羅馬書 16 17| 兄弟ah，我勸lín tio̍h省察hiah-ê分黨塞礙ê，就是背lín所學習ê教示ê；koh tio̍h閃避in。
羅馬書 16 18| 因為chit號人無服事咱ê主基督，是服事家己ê腹肚；用in e奇巧諂媚ê話迷惑正直ê人ê心。
羅馬書 16 19| 因為lín ê順服已經遍傳tī眾人。所以我為tio̍h lín歡喜；獨獨論到好事，我ài lín有知識，論到pháiⁿ事，就ài lín清白。
羅馬書 16 20| 賞賜平安ê上帝beh緊緊踏碎撒旦tī lín ê腳下。願咱ê主耶穌基督ê恩kap lín tī-teh。
羅馬書 16 21| Kap我同tio̍h磨ê提摩太，以及我ê親戚Lō͘-kiû、Iâ-sun、Só͘-se-pá-tek請安lín。
羅馬書 16 22| 我Tek-tiu，就是寫chittiuNphoee5，tī主請安lín。
羅馬書 16 23| 我kap全教會éng歇伊tâue Ka-iû請安lín。
羅馬書 16 24| 城內koán庫房e5I2-lah-toukap兄弟Koat-thó͘請安lín。
羅馬書 16 25| 上帝會堅固lín照我ê福音，kap所宣傳耶穌基督ê事，也照永世代所隱密奧妙ê闡明，
羅馬書 16 26| chit-ê奧妙chit-tia̍p有著現，也tùi先知ê冊，照永遠上帝ê命令來指示萬邦，hō͘ in tùi信來順thàn；
羅馬書 16 27| 願榮光tùi耶穌基督歸tī獨一有智慧ê上帝，代代無soah。À-bēng。
哥林多前書 1 1| Tùi上帝ê旨意受召做耶穌基督ê使徒保羅，kap兄弟Só͘-thê-nî，
哥林多前書 1 2| phoe寄hō͘上帝ê教會tī哥林多ê，就是tiàm-tī基督耶穌成聖、受召做聖徒，以及見若ta̍k所在求叫咱ê主耶穌基督ê名ê，主是in ê，也是咱ê；
哥林多前書 1 3| 願lín對咱ê父上帝kap主耶穌基督得tio̍h恩典平安。
哥林多前書 1 4| 我常常替lín感謝我ê上帝，是為tio̍h上帝ê恩典tī耶穌基督bat賞賜lín ê，
哥林多前書 1 5| 因為lín tiàm-tī伊ta̍k項tāi-chì富足，口才知識無m̄齊備，
哥林多前書 1 6| 親像基督ê干證得tio̍h堅固tī lín ê中間；
哥林多前書 1 7| 致到lín tī chiah-ê恩賜無一項無夠額，來thèng候咱ê主耶穌基督ê顯現；
哥林多前書 1 8| 伊也beh堅固lín到路尾，tī咱ê主耶穌基督ê日無thang嫌。
哥林多前書 1 9| 上帝是信實，lín tùi伊受召來kap伊ê Kiáⁿ咱ê主耶穌基督結聯。
哥林多前書 1 10| 兄弟ah，taⁿ我對咱ê主耶穌基督ê名勸lín議論lóng tio̍h相同，lín中間莫得有分黨，就是tio̍h一心一意大家相契合。
哥林多前書 1 11| 我ê兄弟ah，是Kek-lâi氏家內ê人bat kā我講，lín中間有相爭。
哥林多前書 1 12| 我ê意思是lín ta̍k人有teh講，我屬保羅，我屬亞波羅，我屬磯法，我屬基督。
哥林多前書 1 13| 基督kiám有分開mah？保羅kiám替lín釘十字架mah？á是lín bat受洗禮歸tī保羅ê名mah？
哥林多前書 1 14| 感謝上帝，tī Kek-你-sū-pò͘、Ka-iû以外，我未bat kā lín一人行洗禮，
哥林多前書 1 15| 免得人講lín受洗禮歸tī我ê名。
哥林多前書 1 16| 我也kā Sū-th ê-hoán-à一家ê人行洗禮，其餘有kā別人行洗禮á無，我卻bōe記得。
哥林多前書 1 17| 因為基督差我m̄是beh行洗禮，是beh傳福音；不在言語ê智慧，驚了基督ê十字架歸tī空空。
哥林多前書 1 18| 因為十字架ê道理，沉淪ê人看做戇，咱得救ê人看做上帝ê權能。
哥林多前書 1 19| 因為有記載講，	我beh滅無智慧ê人ê智慧，	也beh棄sak聰明ê人ê聰明。
哥林多前書 1 20| 智慧ê人tī tá-lo̍h？經學士tī tá-lo̍h？chit世間好辯論ê人tī tá-lo̍h？上帝kiám m̄是hō͘世間ê智慧變成戇？
哥林多前書 1 21| 因為世間既然tùi in ê智慧m̄-bat上帝，上帝就歡喜tùi所宣傳ê戇來救chiah-ê信ê人；這lóng是上帝ê智慧。
哥林多前書 1 22| 因為猶太人求神蹟，希利尼人chhē智慧。
哥林多前書 1 23| 但是阮傳釘十字架ê基督，tùi tī猶太人是塞礙，tùi tī外邦人是愚戇；
哥林多前書 1 24| 但是tùi tī受召ê，無論猶太、希利尼，基督做上帝ê權能，上帝ê智慧。
哥林多前書 1 25| 因為上帝ê愚戇比人khah智慧，上帝ê軟弱比人khah勇壯。
哥林多前書 1 26| 兄弟ah，試看lín ê受召，照肉體有智慧ê無jōa-chōe，有權力ê無jōa-chōe，有尊貴ê也無jōa-chōe；
哥林多前書 1 27| 但是上帝揀世間ê戇ê，來hō͘智慧ê人見笑；上帝也揀世間ê軟弱ê，來hō͘勇壯ê見笑；
哥林多前書 1 28| 上帝也揀世間卑賤ê，人看m̄上目ê，以及hiah-ê無ê，來廢無hiah-ê有ê；
哥林多前書 1 29| hō͘見若有肉體ê tī上帝ê面前無thang誇口。
哥林多前書 1 30| 但是lín tùi上帝得tio̍h tiàm-tī基督耶穌；伊tùi上帝替咱成做智慧，koh做義、成聖，以及贖回；
哥林多前書 1 31| 致到照所記載講，誇口ê人tio̍h用主來誇口。
哥林多前書 2 1| 兄弟ah，我前就近lín，無用深沉 ê言語，á是智慧，來對lín傳上帝ê奧妙。
哥林多前書 2 2| 因為我決斷tī lín中間m̄知別項，只有知耶穌基督釘十字架ê nā-tiāⁿ。
哥林多前書 2 3| Koh我kap lín tī-teh ê時是軟弱、驚惶、gī-gī-chhoah。
哥林多前書 2 4| 我所講所傳ê不在智慧好聽ê話，是在tī聖神kap權能ê闡明；
哥林多前書 2 5| beh hō͘ lín ê信不在人ê智慧，是在tī上帝ê權能。
哥林多前書 2 6| 但是阮tī練達ê人ê中間講智慧；獨獨m̄是chit世間ê智慧，也m̄是chit世間chiah-ê beh廢無ê掌權ê ê智慧；
哥林多前書 2 7| 是講上帝奧妙中ê智慧，前所隱密ê，就是上帝tī萬世代以前所事先定tio̍h hō͘咱得tio̍h榮光ê。
哥林多前書 2 8| Chit-ê智慧chit世間掌權ê無一個知；若知，就無將榮光ê主釘tī十字架；
哥林多前書 2 9| 是照所記載講，	目睭未bat看見，耳孔未bat聽見，	人ê心未bat想tio̍h ê，	就是上帝為tio̍h疼伊ê人見若所備辦ê。
哥林多前書 2 10| 但是上帝有用聖神kā咱顯明伊；因為聖神透徹萬事kap上帝ê深奧。
哥林多前書 2 11| Taⁿ人ê事，若m̄是伊家己ê神，別人是誰會知？án-ni上帝ê事，若m̄是上帝ê神，也無一個會知。
哥林多前書 2 12| 但是咱所得tio̍h m̄是世間ê神，就是tùi上帝來ê神，beh hō͘咱知上帝所白白賞賜咱ê。
哥林多前書 2 13| Koh阮講伊，m̄是用人ê智慧所教示ê話，是用聖神所教示ê；將神靈ê話和合神靈ê事。
哥林多前書 2 14| 但是屬血氣ê人無承受上帝ê神ê事；in是看做戇；也bōe會bat伊，因為tio̍h tùi神chiah會忖度。
哥林多前書 2 15| 獨獨屬神ê人忖度萬項事，也家己無hō͘人忖度。
哥林多前書 2 16| 因為是誰有知主ê心thang教示伊ah？但是阮有基督ê心。
哥林多前書 3 1| 兄弟ah，我前kap lín講話，bōe會掠lín做屬神ê人，是做屬肉體ê人，tiàm-tī基督是做嬰á ê。
哥林多前書 3 2| 我bat用奶飼lín，無用米糧；
哥林多前書 3 3| 因為lín前bōe堪得，到taⁿ iáu bōe會；是lín iáu thàn肉體；lín中間既然有怨妒相爭，kiám m̄是thàn肉體，照人ê款來行mah？
哥林多前書 3 4| 因為chit-ê講，我屬保羅，hit-ê講，我屬亞波羅，án-ni lín kiám m̄是thàn人ê意思mah？
哥林多前書 3 5| 亞波羅是甚麼？保羅是甚麼？是lín所tùi in來信ê差用，照主所賞賜ta̍k人ê。
哥林多前書 3 6| 我栽種，亞波羅ak水，獨獨上帝hō͘伊大叢。
哥林多前書 3 7| Án-ni-siⁿ栽種ê，ak水ê，lóng bōe算得賬；只有hō͘伊大叢ê上帝nā-tiāⁿ。
哥林多前書 3 8| 栽種ê kap ak水ê是一樣；但是ta̍k人照家己ê tio̍h磨beh得tio̍h家己ê工錢。
哥林多前書 3 9| 因為阮是上帝ê同tio̍h磨ê；lín是上帝所作ê園，上帝所起ê厝。
哥林多前書 3 10| 照上帝所賞賜我ê恩，我親像智慧ê師傅頭有hē地基；別人起tī hit頂面。總是ta̍k人tio̍h謹慎怎樣起伊。
哥林多前書 3 11| 因為所hē ê地基以外無人會hē別個地基，地基就是耶穌基督。
哥林多前書 3 12| 總是人若用金、銀、寶石、柴、草、稻稿，起 tī chit-ê地基頂；
哥林多前書 3 13| ta̍k人ê工teh-beh露現；是hit日beh顯明伊，因為beh tùi火來顯現；koh火beh試驗ta̍k人ê工是甚麼款。
哥林多前書 3 14| 人所起造ê工若iáu留teh，就伊beh得tio̍h工錢；
哥林多前書 3 15| 人ê工若燒lio去，伊就tú-tio̍h損失；獨獨本身beh得tio̍h救，m̄-kú是親像tùi火中脫出。
哥林多前書 3 16| Kiám m̄知lín是上帝ê殿，上帝ê神tiàm-tī lín內面mah？
哥林多前書 3 17| 人若毀壞上帝ê殿，上帝beh毀壞伊；因為上帝ê殿是聖，殿就是lín chiah-ê。
哥林多前書 3 18| 人m̄-thang家己騙，lín中間若有人掠家己tī chit世間做有智慧，就tio̍h成做戇，thang成做有智慧。
哥林多前書 3 19| 因為chit世間ê智慧照上帝看是戇；因為有記載講，Hō͘ chiah-ê智慧ê人中in家己ê詭譎ê；
哥林多前書 3 20| koh講，主知有智慧ê人ê念頭是空空。
哥林多前書 3 21| 所以m̄-thang將人來誇口；因為萬物是lín ê；
哥林多前書 3 22| 無論保羅、亞波羅、磯法、世界、活、死、現今ê、將來ê，lóng是lín ê；
哥林多前書 3 23| lín是基督ê，基督是上帝ê。
哥林多前書 4 1| 人tio̍h掠阮做基督ê差用，做上帝chiah-ê奧妙ê管家。
哥林多前書 4 2| Koh所ǹg望tī管家ê，是ài得伊盡忠。
哥林多前書 4 3| 但是我hō͘ lín á是別人批評，我掠做極小khóa ê事；我也無家己批評。
哥林多前書 4 4| 因為我m̄知家己有甚麼thang責備，總是我無tùi chit-ê得tio̍h稱做義；獨獨批評我ê就是主。
哥林多前書 4 5| 所以時未到，lín莫得批評甚麼；thèng候主到，伊beh用光照tī烏暗chiah-ê隱密ê事，顯明chiah-ê心內ê計謀；hit時ta̍k人beh tùi上帝得tio̍h伊ê o-ló。
哥林多前書 4 6| 兄弟ah，我為tio̍h lín chiah-ê借本身kap亞波羅來講起chiah-ê tāi-chì，是beh hō͘ lín tī款待阮ê事來學習chit句。莫得過頭tī所記載；免得lín自高，尊重chit-ê，看輕hit-ê。
哥林多前書 4 7| 因為是誰 hō͘你各樣tī別人ah？你所有ê，tá-lo̍h 一項m̄是tùi受ê？但是tùi受ê，怎樣誇口，ná親像m̄是tùi受ê ah？
哥林多前書 4 8| Lín已經飽足，已經富有，lín已經做王，阮無份；我真正ài lín做王，hō͘阮也kap lín saⁿ-kap做王。
哥林多前書 4 9| 因為我teh想，上帝有安置阮chiah-ê使徒tī尾溜，親像擬死ê犯人；因為阮成做一棚戲，hō͘世間，kap天使，kap人看。
哥林多前書 4 10| 阮為tio̍h基督做戇，lín tiàm-tī基督做智慧；阮軟弱，lín勇壯；lín尊貴，阮卑賤。
哥林多前書 4 11| 到tī chit-tia̍p阮也iau，也嘴乾，thǹg-pak-theh，hō͘人cheng，無定tio̍h ê所在；
哥林多前書 4 12| 也勞苦親手做工；受詈罵，就kā人祝福；受khún-tio̍k，就吞忍；
哥林多前書 4 13| 受譭謗，就kap人好嘴；竟然成做世間ê糞埽，萬物ê渣滓，到tī今á日。
哥林多前書 4 14| 我寫chiah-ê m̄是beh hō͘ lín見笑，是警戒lín，親像我所疼ê kiáⁿ。
哥林多前書 4 15| 因為lín tiàm-tī基督，先生雖然講萬，但是老父就無chōe ê；因為tī基督耶穌，我bat tùi福音來生lín。
哥林多前書 4 16| 所以我勸lín tio̍h學我。
哥林多前書 4 17| 因為án-ni，我已經差提摩太去lín hia，伊tiàm-tī主是我所疼koh盡忠ê kiáⁿ；伊beh hō͘ lín記得我tiām-tī基督ê行踏，就是親像我ta̍k所在，tī ta̍k-ê教會所教示ê。
哥林多前書 4 18| 有人自高，掠做我無beh到lín hia。
哥林多前書 4 19| 總是主若允准，我beh緊緊去就近lín；koh我所beh知ê，m̄是hiah-ê自高ê人ê話，就是in ê權能。
哥林多前書 4 20| 因為上帝ê國不在講話，是在tī權能。
哥林多前書 4 21| Lín ài怎樣？我就近lín tio̍h kia̍h箠á去？á是用仁愛kap溫柔ê心神ah？
哥林多前書 5 1| 確實聽見lín中間有淫亂，也hit號淫亂外邦中所無ê，就是有人有伊ê老父ê bó͘。
哥林多前書 5 2| Lín iáu teh自高，也竟然無哀傷，將行chit號tāi-chì ê人tùi lín中間除去。
哥林多前書 5 3| 我身軀相離開，心神kap lín 相近，親像親身tī-teh，已經有擬定行chit號事ê人，
哥林多前書 5 4| 託咱ê主耶穌ê名，lín chiah-ê已經聚集，我ê神也tī-teh，koh有咱ê主耶穌ê權能，
哥林多前書 5 5| 將hit號人交hō͘撒旦，致到敗壞伊ê肉體，beh hō͘伊ê神tī咱ê主耶穌ê日得救。
哥林多前書 5 6| Lín ê誇口m̄是好。Kiám m̄知淡薄酵會發kui-sn̂g mah？
哥林多前書 5 7| 舊ê酵tio̍h除到清，hō͘ lín成做新sn̂g，親像lín是無酵ê。因為咱pôaⁿ過節ê羊羔也已經thâi，就是基督。
哥林多前書 5 8| 所以咱tio̍h守節，無用舊ê酵，也無用pháiⁿ心惡毒ê酵，是用純全真實ê無酵餅。
哥林多前書 5 9| 前我寫hit張phoe hō͘ lín，kah lín m̄-thang kap淫亂ê人參chhap，
哥林多前書 5 10| m̄是泛泛指chit世間淫亂ê，á是貪心ê，kap勒索ê，á是拜偶像ê；若beh án-ni，tio̍h離開世間chiah能。
哥林多前書 5 11| 總是taⁿ我寫phoe hō͘ lín是講，若有人稱做兄弟也有淫亂，á是貪心，á是拜偶像，á是詈罵，á是好酒，á是勒索ê，莫得kap伊參chhap；chit號人連kap伊食也m̄-thang。
哥林多前書 5 12| 因為判斷外面人kap我有甚麼干涉？
哥林多前書 5 13| 內面ê人kiám m̄是lín判斷ê；也外面ê人上帝判斷伊ah？Hit-ê pháiⁿ人tio̍h tùi lín中間除去。
哥林多前書 6 1| Lín中間有人kap人冤家，kiám敢告tī不義ê人ê面前也無tī聖徒ê面前mah？
哥林多前書 6 2| á是lín m̄知聖徒beh審判世間？世間尚且hō͘ lín審判，也bōe堪得審判極小khóa ê事mah？
哥林多前書 6 3| Kiám m̄知咱beh審判天使？何況今世ê事mah？
哥林多前書 6 4| Taⁿ lín若有今世ê事tio̍h審判，lín kiám是用教會中無名字ê審判mah？
哥林多前書 6 5| 我講án-ni是beh hō͘ lín見笑。kiám是lín中間無一個知識ê人，ōe判斷tī伊ê兄弟中？
哥林多前書 6 6| 竟然兄弟告兄弟，續告ti7m7信ê人ê面前。
哥林多前書 6 7| Taⁿ lín有相告ê事，已經lóng是lín ê大失錯。啥事m̄寧可受冤枉？啥事m̄寧可受刻虧ah？
哥林多前書 6 8| 但是lín竟然冤枉人，刻虧人，hòng-kiamchiah-ê是兄弟。
哥林多前書 6 9| Kiám m̄知不義ê人bōe會承接上帝ê國mah？莫得錯誤；淫亂ê，拜偶像ê，行姦淫ê，做攣童ê，好男色ê，
哥林多前書 6 10| 做賊ê，貪心ê，好酒ê，詈罵人ê，勒索人ê，lóng bōe得tio̍h承接上帝ê國。
哥林多前書 6 11| Lín中間有人早是án-ni；但是tī主耶穌基督ê名，kap咱ê上帝ê神，已經洗清，已經得tio̍h成聖，已經稱做義。
哥林多前書 6 12| 凡事我lóng thang；但是無一盡有利益。凡事我lóng thang，但是無一項我beh hō͘伊管。
哥林多前書 6 13| 食是為tio̍h腹肚，腹肚也是為tio̍h食，總是chit兩項上帝beh廢伊。獨獨身軀m̄是為tio̍h淫亂，是為tio̍h主，主也是為tio̍h身軀。
哥林多前書 6 14| 上帝bat hō͘主koh活，也beh tùi伊ê權能hō͘咱koh活。
哥林多前書 6 15| Kiám m̄知lín ê身軀是基督ê百體？我kiám thang將基督ê百體hō͘伊做娼妓ê百體mah？斷斷m̄-thang。
哥林多前書 6 16| á是lín m̄知kap娼妓連合ê，是kap伊做一體？因為講，兩個beh成做一體。
哥林多前書 6 17| 獨獨kap主連合ê是一個神。
哥林多前書 6 18| Tio̍h閃避淫行。人所犯ta̍k項ê罪lóng是身軀外ê；但是行姦淫ê是犯罪到tī家己ê身軀。
哥林多前書 6 19| á是lín m̄知lín ê身軀就是聖神ê殿；聖神tiàm-tī lín，就是lín tùi上帝所有ê？koh lín m̄是家己ê；
哥林多前書 6 20| 因為是用價錢買ê；所以tio̍h tī lín ê身軀榮光上帝。
哥林多前書 7 1| 論到lín所寫ê事：我講，Ta-po͘人無親近婦人人是好。
哥林多前書 7 2| 總是為tio̍h淫亂ê緣故，ta̍k人tio̍h有家己ê bó͘，婦人人也ta̍k-ê tio̍h有家己ê丈夫。
哥林多前書 7 3| 丈夫對婦人人tio̍h照所合宜ê款待伊；婦人人對丈夫也tio̍h án-ni。
哥林多前書 7 4| 婦人人無權thang主意家己ê身軀，是丈夫主意；丈夫也無權thang主意家己ê身軀，是婦人人主意。
哥林多前書 7 5| 莫得相虧負；獨獨若大家同心，就暫時相離，thang專務祈禱，後來猶原saⁿ-kap tôa，免得撒旦乘lín ê情慾bōe禁得，來試lín。
哥林多前書 7 6| 我講án-ni，是允准，m̄是命令。
哥林多前書 7 7| 我ái人lóng親像我。獨獨ta̍k人對上帝為家己ê恩賜；有ê chit款，有ê hit款。
哥林多前書 7 8| 我對未嫁娶ê kap守寡人講，In若長長親像我是好。
哥林多前書 7 9| 設使家己bōe禁得，就tio̍h嫁娶；因為嫁娶是khah好tī慾火teh to̍h。
哥林多前書 7 10| 我命令已經嫁娶ê，其實m̄是我，是主命令。婦人人莫得離開丈夫，
哥林多前書 7 11| (但是已經離開，就tio̍h長長無嫁，或是kap丈夫koh和) ；丈夫也m̄-thang放sak婦人人。
哥林多前書 7 12| Tùi其餘ê我講，m̄是主講： 若兄弟有婦人人無信主，也婦人人歡喜saⁿ-kap tòa，就莫得放sak伊。
哥林多前書 7 13| 婦人人有丈夫無信主，丈夫歡喜saⁿ-kap tòa，也莫得放sak伊ê丈夫。
哥林多前書 7 14| 因為無信主ê丈夫tùi婦人人得tio̍h聖；無信主ê婦人人tùi丈夫得tio̍h聖；若m̄是án-ni，lín ê kiáⁿ兒無清氣，總是taⁿ in是聖。
哥林多前書 7 15| m̄信ê若離開，就kù-chāi伊離開；兄弟姊妹tī chiah-ê事無受拘束；獨獨上帝召咱是ài得和平。
哥林多前書 7 16| 婦人人ah，你thái-thó知能救丈夫á bōe？丈夫ah，你 thái-thó知能救婦人人á bōe？
哥林多前書 7 17| 獨獨照主所賞賜ta̍k人ê，照上帝所召ta̍k人ê，tio̍h án-ni行。Tī ta̍k-ê教會我所吩咐也是án-ni。
哥林多前書 7 18| 有人已經受割禮來得tio̍h 召mah？就莫得廢無割禮。有人未受割禮來得tio̍h召mah？就莫得受割禮。
哥林多前書 7 19| 受割禮bōe算得賬，無受割禮也bōe算得賬；獨獨是守上帝ê誡nā-tiāⁿ。
哥林多前書 7 20| Ta̍k人tī甚麼等第受召，tio̍h猶原tiàm-tī hit-ê 等第。
哥林多前書 7 21| 你做奴才來受召mah？M̄-thang因為án-ni來掛慮。總是若會得自由，是khah好。
哥林多前書 7 22| 因為做奴才，tī主得tio̍h召ê，是hō͘主所tháu放；án-ni做自由，來得tio̍h召ê，是做基督ê奴僕。
哥林多前書 7 23| Lín是用價錢所買ê，m̄-thang成做人ê奴才。
哥林多前書 7 24| 兄弟ah，ta̍k人tī甚麼地步受召，伊tio̍h tī上帝ê面前長長tòa tī hit-ê地步。
哥林多前書 7 25| 論到未嫁娶ê，我無有主ê命令；總是我已經得tio̍h主ê憐憫來做盡忠，就將家己ê意見kā lín講。
哥林多前書 7 26| 因為看現今ê艱難，照我phah算，人若照伊平常ê款是好。
哥林多前書 7 27| 你有婦人人mah？莫得求tháu-放。你無婦人人mah？莫得求beh娶。
哥林多前書 7 28| 總是你若娶，m̄是犯罪；在室女若嫁，也m̄是犯罪。總是in hit號人beh tī肉體tú-tio̍h患難；我是teh顧lín。
哥林多前書 7 29| 兄弟ah，我koh講，時日促短lah，所以tùi taⁿ以後，有bó͘ ê tio̍h親像無bó͘，
哥林多前書 7 30| 啼哭ê親像無啼哭，歡喜ê親像無歡喜，買ê親像無所得tio̍h，用世間ê物ê親像無lām-sám用，
哥林多前書 7 31| 因為chit世間ê款teh過去lah。
哥林多前書 7 32| 我ài得lín無所掛慮。無bó͘ ê掛慮主ê事，怎樣會hō͘主歡喜；
哥林多前書 7 33| 但是有bó͘ ê掛慮世間ê事，怎樣會hō͘ bó͘歡喜。
哥林多前書 7 34| 婦人人kap在室女也有分別；無丈夫ê掛慮主ê事，beh hō͘伊ê身軀kap神魂lóng聖。但是有丈夫ê掛慮世間ê事，怎樣會hō͘丈夫歡喜。
哥林多前書 7 35| 我講chiah-ê是為tio̍h lín家己ê利益，m̄是beh籠絡lín，就是beh hō͘ lín行合適ê事，勤勤服事主，無所攪擾。
哥林多前書 7 36| 但是有人phah算款待伊ê cha-bó͘-kiáⁿ有m̄合適，設使年歲過時，也事情不得已tio̍h án-ni，就thang照意思去行；伊無犯罪；tio̍h hō͘ in合婚。
哥林多前書 7 37| 若有人堅心，無有不得已ê事，koh有權thang行家己ê意思，也伊家己ê心已經決定beh留伊ê cha-bó͘-kiáⁿ，án-ni行是好。
哥林多前書 7 38| 親像án-ni，hō͘家己ê cha-bó͘-kiáⁿ出嫁ê是好，無hō͘伊出嫁ê koh-khah好。
哥林多前書 7 39| 丈夫tī-teh ê時，婦人人受把縛；丈夫若死，婦人人得tio̍h自由，嫁伊所愛ê，獨獨tio̍h嫁屬主ê，chiah thang。
哥林多前書 7 40| 總是照我phah算，無嫁khah有福氣；koh我想我也有上帝ê神。
哥林多前書 8 1| 論到祭偶像ê物：咱知咱lóng有知識。知識會致到自高；但是仁愛會建立德行。
哥林多前書 8 2| 人若phah算伊有所知，就是伊iáu-bē知照所應該知。
哥林多前書 8 3| 人若疼上帝，chit-ê人就是hō͘伊所bat。
哥林多前書 8 4| 論到食祭偶像ê物，咱知偶像tī世間是無影ê，也知上帝獨獨一個，無別個。
哥林多前書 8 5| 因為雖然有稱做上帝ê，或是tī天裡或是tī地裡，親像有chōe-chōe上帝，chōe-chōe主；
哥林多前書 8 6| 但是咱chí有一個上帝，就是父，萬物本tùi伊，咱也歸tī伊；koh有一個主耶穌基督，萬物tùi伊，咱也tùi伊。
哥林多前書 8 7| 總是人無lóng有chit號知識；有ê拜偶像慣勢，到taⁿ掠hit-ê祭祀做祭偶像ê物來食伊，in ê良心既然軟弱，所以就bak-tio̍h。
哥林多前書 8 8| 總是食物bōe hō͘上帝歡喜咱；無食，咱無虧損；食，咱也無利益。
哥林多前書 8 9| 獨獨tio̍h謹慎，驚了lín chit-ê權做軟chiáⁿ ê人ê塞礙。
哥林多前書 8 10| 因為若有人看見你有知識ê坐桌tī偶像ê廟，hit-ê軟弱ê人ê良心kiám無tùi án-ni放膽，來食祭偶像ê物mah？
哥林多前書 8 11| 因為對你ê知識hit-ê軟弱ê人沉淪，就是基督替伊死ê兄弟。
哥林多前書 8 12| Lín án-ni得罪兄弟，傷tio̍h in軟弱ê良心，就是得罪基督。
哥林多前書 8 13| 所以食物若hō͘我ê兄弟跋倒，我就永永m̄食肉，免得hō͘我ê兄弟跋倒。
哥林多前書 9 1| 我kiám bōe得自由mah？Kiám m̄是使徒mah？Kiám m̄-bat看見咱ê主耶穌mah？Lín kiám m̄是我tiàm-tī主做成ê工mah？
哥林多前書 9 2| 設使對tī別人我m̄是使徒，對tī lín我無m̄是；因為lín tiàm-tī主就是我做使徒ê印證。
哥林多前書 9 3| 有查問我ê，我就用chit-ê家己分訴。
哥林多前書 9 4| 阮kiám無權thang lim thang食mah？
哥林多前書 9 5| 阮kiám無權thang娶信主ê姊妹做bó͘來kap阮saⁿ-kap行，親像其餘ê使徒，kap主ê兄弟，kap磯法mah？
哥林多前書 9 6| á是kan-ta我kap巴拿巴無權thang免做工mah？
哥林多前書 9 7| 甚麼人當兵，來食家己ê糧mah？甚麼人栽葡萄園，無食伊ê果子mah？甚麼人飼cheng-siⁿ，無食hit陣ê奶mah？
哥林多前書 9 8| 我講chiah-ê kiám是照人ê意見mah？á是律法無án-ni講mah？
哥林多前書 9 9| 因為tī摩西ê律法有記載講，磨五穀ê牛，莫得láng伊ê嘴。上帝kiám是致意tī牛mah？
哥林多前書 9 10| á是一概為tio̍h咱來講伊？真正是為tio̍h咱來寫；因為犁園ê tio̍h存ǹg望來犁；磨五穀ê tio̍h ǹg望saⁿ-kap有份來磨。
哥林多前書 9 11| 阮若將屬tī神ê物也tī lín中間，就tùi lín收成屬tī肉體ê物，kiám是過頭mah？
哥林多前書 9 12| 別人對tī lín尚且有份chit-ê權柄，何況阮mah？總是阮m̄-bat用chit-ê權，反tńg吞忍ta̍k項ê事，免得阮有甚麼阻擋基督ê福音。
哥林多前書 9 13| Kiám m̄知tio̍h磨tī聖ê事ê食殿內ê物，跟隨祭壇ê，kap祭壇saⁿ-kap分物mah？
哥林多前書 9 14| 親像án-ni，主設法hō͘傳福音ê人tio̍h tùi福音來度活。
哥林多前書 9 15| 但是chiah-ê事我lóng未bat用；koh我寫chiah-ê m̄是ài人án-ni款待我；因為我寧可死，不致人hō͘我所誇口ê歸tī空空。
哥林多前書 9 16| 我傳福音m̄是thang誇口ê事，是不得已nā-tiāⁿ；因為若無傳福音，我就有災禍。
哥林多前書 9 17| 我若甘心做chit-ê事，就有報賞；就若m̄甘心，有職任已經交代我lah。
哥林多前書 9 18| Án-ni我ê報賞是甚麼ah？就是我teh傳福音，hō͘人免所費也會得tio̍h福音；免得我tī福音所有ê權用到盡。
哥林多前書 9 19| 我對tī眾人sui-bóng是自由，iáu-kú將家己做眾人ê奴僕，為tio̍h beh得tio̍h人ná chōe。
哥林多前書 9 20| Ǹg猶太人我就親像猶太人，beh得tio̍h猶太人；ǹg法下ê人，我雖然本身無屬tī法下，就親像法下ê人，beh得tio̍h法下ê人。
哥林多前書 9 21| Ǹg法外ê人，我就親像法外人，beh得tio̍h法外ê人；其實我m̄是tī上帝ê法外，就是tī基督ê法內。
哥林多前書 9 22| Ǹg軟弱ê人，我就成做軟弱，beh得tio̍h軟弱ê人。Ǹg ta̍k號人，我成做ta̍k號款，一概是beh救人。
哥林多前書 9 23| ta̍k項事我因為福音來行，是hō͘我thang saⁿ-kap有份tī福音。
哥林多前書 9 24| Kiám m̄知在場tàu走ê ta̍k-ê lóng走，但是得tio̍h報賞ê只有一個；lín tio̍h án-ni走chiah thang得tio̍h。
哥林多前書 9 25| 見若鬥力ê ta̍k項事撙節；in是beh得tio̍h會敗壞ê冕旒，但是咱是beh得tio̍h bōe敗壞ê。
哥林多前書 9 26| 所以我án-ni teh走，m̄是親像無定tio̍h ê方向；我phah拳，無親像teh phah空氣；
哥林多前書 9 27| 我phah我ê身軀到thiám-thiám，hō͘伊降服；驚了我已經傳hō͘別人，本身kiám-chhái tú-tio̍h拒絕。
哥林多前書 10 1| 兄弟ah，我m̄ ài lín m̄知咱ê列祖lóng tī雲下，也lóng tùi海中經過，
哥林多前書 10 2| 也lóng tī雲中海中受洗禮歸tī摩西，
哥林多前書 10 3| 也lóng食同一樣靈ê食，也lóng lim同一樣靈ê奶；
哥林多前書 10 4| 因為in所lim ê是tùi tè in靈ê石磐出，hit-ê石磐就是基督。
哥林多前書 10 5| 但是in中間khah chōe人hō͘上帝無歡喜；因為in ê身屍橫逆tī曠野。
哥林多前書 10 6| Taⁿ chiah-ê事是做咱ê鑑戒，hō͘咱莫得愛pháiⁿ，親像in愛pháiⁿ一樣。
哥林多前書 10 7| Lín也莫得拜偶像，親像in中間有人拜伊；照所記載講，百姓坐teh lim食，起來跳舞。
哥林多前書 10 8| 咱也莫得行淫，親像in中間有人行淫，一日死兩萬三千人。
哥林多前書 10 9| 咱也莫得試主，親像in中間有人試伊，就hō͘蛇咬死。
哥林多前書 10 10| Lín也莫得nga̍uh-nga̍uh念，親像in中間有人nga̍uh-nga̍uh念，就hō͘剿滅ê滅in。
哥林多前書 10 11| Taⁿ in tú-tio̍h chiah-ê事是做鑑戒，續記載來警戒咱，就是chiah-ê世代尾ê人。
哥林多前書 10 12| 所以家己掠做khiā在ê，tio̍h謹慎驚了跋倒。
哥林多前書 10 13| Lín所tú-tio̍h ê試無m̄是人ê常事；上帝是信實，無beh hō͘ lín tú-tio̍h試過頭tī lín所能當；就是tī受試ê時beh續開脫出ê路，hō͘ lín當會起。
哥林多前書 10 14| 所以我所疼ê兄弟ah，tio̍h閃避拜偶像ê事。
哥林多前書 10 15| 我所講是親像對知識ê人講；lín tio̍h省察我ê話。
哥林多前書 10 16| 祝謝ê杯，咱所祝謝ê，kiám m̄是saⁿ-kap有份tī基督ê血mah？咱所peh ê餅kiám m̄是saⁿ-kap有份tī基督ê身軀mah？
哥林多前書 10 17| 因為餅既然一個，咱雖然chōe-chōe人也是一體；因為lóng有份tī一個餅。
哥林多前書 10 18| 試看照肉體ê以色列人，hiah-ê食祭物ê kiám m̄是saⁿ-kap有份tī祭壇mah？
哥林多前書 10 19| Án-ni我是teh講甚麼？kiám是teh講祭偶像ê物是甚麼？
哥林多前書 10 20| á是講偶像是甚麼？是teh講外邦人所祭ê是祭鬼，m̄是祭上帝；我m̄ ài lín有份tī鬼。
哥林多前書 10 21| Lín bōe會lim主ê杯，兼lim鬼ê杯；bōe會有份tī主ê桌，兼有份tī鬼ê桌。
哥林多前書 10 22| á是咱teh激hō͘主受氣mah？咱kiám khah勇壯伊mah？
哥林多前書 10 23| 凡事lóng thang，總是無lóng有利益。凡事lóng thang，總是無lóng建立德行。
哥林多前書 10 24| 莫得求利益家己，tio̍h求利益別人。
哥林多前書 10 25| 見若街市所賣ê thang食，莫得為tio̍h良心ê緣故來查問；
哥林多前書 10 26| 因為地kap thong地裡ê物lóng是主ê。
哥林多前書 10 27| 若有一個m̄信ê人請lín，也lín ài beh去，見若排teh請lín ê，thang食伊；莫得為tio̍h良心ê緣故來查問。
哥林多前書 10 28| 設使有人kā lín講，chit-ê是祭物，就莫得食；這是為tio̍h hit-ê kā lín講ê人，以及良心ê緣故。
哥林多前書 10 29| 所講ê良心m̄是家己ê，是hit人ê；因為我ê自由啥事hō͘別個良心擬議ah？
哥林多前書 10 30| 我若感恩來食，啥事為tio̍h我所感謝ê hō͘人譭謗ah？
哥林多前書 10 31| 所以lín或是食，或是lim，或是做甚麼，lóng tio̍h因為榮光上帝來做。
哥林多前書 10 32| 無論猶太，á是希利尼，á是上帝ê教會，lín莫得做in ê塞礙。
哥林多前書 10 33| 親像我凡事hō͘眾人歡喜，無求家己ê利益，就是求眾人ê利益，ài beh hō͘ in得tio̍h救。
哥林多前書 11 1| Lín tio̍h學我，親像我學基督。
哥林多前書 11 2| 我o-ló lín，因為lín凡tāi-chì記念我，koh執守chiah-ê遺傳，照我所傳hō͘ lín ê。
哥林多前書 11 3| 總是我ài lín知基督是做ta-po͘人ê頭，ta-po͘人做婦人人ê頭，上帝做基督ê頭。
哥林多前書 11 4| 見若ta-po͘人祈禱á是傳道，若罩頭殼，就凌辱伊ê頭。
哥林多前書 11 5| 但是見若婦人人祈禱á是傳道，無罩頭殼，就凌辱伊ê頭，因為這kap剃頭毛無各樣。
哥林多前書 11 6| 婦人人若無罩頭殼，就tio̍h剪頭毛；婦人人剪頭毛á剃頭毛若是見笑，就khah好tio̍h 罩頭。
哥林多前書 11 7| Ta-po͘人m̄應該罩頭，因為伊是上帝ê像kap榮光；但是婦人人就是ta-po͘人ê榮光。
哥林多前書 11 8| 因為ta-po͘人m̄是tùi婦人人出，獨獨婦人人是tùi ta-po͘人出。
哥林多前書 11 9| 因為ta-po͘人m̄是為tio̍h婦人人chiah創造，是婦人人為tio̍h ta-po͘人來創造。
哥林多前書 11 10| 所以婦人人tio̍h有降服權柄ê記號tī伊ê頭殼，為tio̍h使者ê緣故。
哥林多前書 11 11| 總是tī主若無ta-po͘人，就m̄成婦人人；無婦人人，就m̄成ta-po͘人。
哥林多前書 11 12| 因為親像婦人人tùi ta-po͘人出，ta-po͘人也是tùi婦人人chiah有；獨獨萬項是tùi上帝出。
哥林多前書 11 13| Lín心內家己省察：婦人人無罩頭殼來祈禱上帝，是合適mah？
哥林多前書 11 14| Tùi本性kiám m̄知，ta-po͘人有長ê頭毛是做見笑mah？
哥林多前書 11 15| 但是婦人人有長ê頭毛，是做伊ê榮光；因為伊ê頭毛是賞賜伊做帕。
哥林多前書 11 16| 設使有想ài beh辯駁ê，阮無chit號例，上帝chiah-ê教會也無。
哥林多前書 11 17| Taⁿ我將chit-ê吩咐lín，m̄是o-ló lín，就是lín聚集，無致到利益，是致到損害。
哥林多前書 11 18| 頭一項，我聽見lín聚集做會ê時，lín中間有分黨，我也大略信。
哥林多前書 11 19| 因為lín中間bōe免得有黨派，beh hō͘真實ê人顯明tī lín中間。
哥林多前書 11 20| Án-ni lín聚集tī一所在，m̄是食主ê晚餐。
哥林多前書 11 21| 因為食ê時，ta̍k人做伊事先食伊ê ê-hng頓；有人iau，有人醉。
哥林多前書 11 22| Lín kiám無厝thang lim食mah？á是lín看輕上帝ê教會，也hō͘無ê見笑ah？我beh對lín怎樣講？Tī chit-ê我beh o-ló lín mah？我無o-ló。
哥林多前書 11 23| 因為我tùi主受，也bat傳hō͘ lín ê，就是主耶穌hō͘人賣hit暝有the̍h餅，
哥林多前書 11 24| 祝謝來peh伊，講，chit-ê是我ê身軀，為tio̍h lín phah破ê，lín tio̍h行án-ni來記念我。
哥林多前書 11 25| 食了後也án-ni捧杯，講，Chit-ê杯就是新約，tī我ê血設立ê，見若lim ê時，tio̍h行án-ni來記念我。
哥林多前書 11 26| 因為lín ta̍k-pái食chit-ê餅，lim chit-ê杯，是表明主ê死，直到伊koh來。
哥林多前書 11 27| Án-ni凡若食主ê餅，á是lim主ê poe，無合宜ê，是辜負主ê身軀kap血。
哥林多前書 11 28| 但是人tio̍h家己省察，chiah thang食chit-ê餅，lim chit-ê杯。
哥林多前書 11 29| 人無分別主ê身軀來lim食，就是tùi lim食家己取審判。
哥林多前書 11 30| 所以lín中間衰lám ê，破病ê，chōe-chōe；死ê也無少。
哥林多前書 11 31| 咱若家己審問，就無受審判。
哥林多前書 11 32| 總是咱受審判，是hō͘主所警戒，免得kap世間人同受定罪。
哥林多前書 11 33| 我ê兄弟ah，所以lín聚集beh食ê時，tio̍h 相 thèng候。
哥林多前書 11 34| 若有人iau，tio̍h tiàm in厝食，免得聚集致到受審判。其餘ê等我來，chiah beh設法。
哥林多前書 12 1| 兄弟ah，論到神ê賞賜，我m̄ ài lín m̄知。
哥林多前書 12 2| lín知lín做外邦人ê時，受迷惑去就近bōe講話ê偶像，chhut-chāi伊引誘。
哥林多前書 12 3| 所以我hō͘ lín知，hō͘上帝ê神感動來講ê，無人講，耶穌是thang咒詛；若m̄是hō͘聖神感動ê，也無人會講，耶穌是主。
哥林多前書 12 4| Taⁿ恩賜有分別，但是神是siāng一個。
哥林多前書 12 5| 職份有分別，但是主是siāng一個。
哥林多前書 12 6| 功用有分別，但是上帝siāng一個，施行萬事tī眾人中ê。
哥林多前書 12 7| 但是聖神ê顯明是賞賜ta̍k人beh利益眾人。
哥林多前書 12 8| 因為有ê tùi神用智慧ê話hō͘伊；有ê照chit-ê神用知識ê話hō͘伊；
哥林多前書 12 9| koh有人tī chit-ê神用信hō͘伊；有ê tī chit-ê神用醫病ê恩賜hō͘伊；
哥林多前書 12 10| 有ê hō͘伊能行各樣ê權能；有ê hō͘伊做先知；有ê hō͘伊能分別chiah-ê神；koh有ê hō͘伊能講ta̍k樣ê音語；有ê hō͘伊能翻譯ta̍k樣ê音語。
哥林多前書 12 11| Chiah-ê lóng是siāng一個神所施行ê，照伊所ài ê，隨樣分hō͘ ta̍k人。
哥林多前書 12 12| 因為親像身軀是一個，也有chōe-chōe體，koh身軀ê體雖然chōe，lóng是一個身軀；基督也是án-ni。
哥林多前書 12 13| 因為咱眾人，無論是猶太，á是希利尼，做奴才ê á是自由ê，lóng bat受洗禮tī一個神，來屬tī一個身軀，也lóng總bat lim一個神。
哥林多前書 12 14| 因為身軀m̄是一體，是chōe-chōe體。
哥林多前書 12 15| 設使腳若講，我因為m̄是手，我無屬身軀；伊m̄是為tio̍h án-ni就無屬tī身軀。
哥林多前書 12 16| 設使耳á若講，我因為m̄是目睭，我無屬tī身軀；伊m̄是為tio̍h án-ni就無屬tī身軀。
哥林多前書 12 17| 設使thong身軀是目睭，tùi tá-lo̍h能聽？若lóng是耳á，tùi tá-lo̍h能phīⁿ？
哥林多前書 12 18| 但是上帝照伊ê所ài，將chiah-ê體sûi-ê安排tī身軀。
哥林多前書 12 19| 若百體lóng siāng一款，就身軀tī tá-lo̍h？
哥林多前書 12 20| 總是taⁿ體是chōe-chōe，也身軀是一個。
哥林多前書 12 21| 目睭bōe會對手講，我無欠用你；頭殼也bōe會對腳講，我無欠用lín。
哥林多前書 12 22| M̄-nā án-ni，身軀chiah-ê體，看做khah軟chiáⁿ ê koh-khah bōe無得。
哥林多前書 12 23| Koh咱看做身軀khah無貴氣ê體，咱就裝飾hō͘ in khah尊貴；也khah無文雅ê，咱hō͘ in koh-khah文雅。
哥林多前書 12 24| 因為咱文雅ê體無所欠缺。獨獨上帝調和身軀；tī有欠缺ê，益發hō͘伊尊貴；
哥林多前書 12 25| 免得身軀無相合是beh hō͘百體平平相眷顧。
哥林多前書 12 26| 若一體受苦，百體同受苦；一體受榮光，百體同快樂。
哥林多前書 12 27| Lín chiah-ê是基督ê身軀，sûi-ê是做體。
哥林多前書 12 28| 上帝所設tī教會ê，一是使徒，二是先知，三是教師，koh有行權能ê，koh有醫病ê恩賜，幫贊ê，治理ê，講ta̍k樣ê音語ê。
哥林多前書 12 29| 眾人kiám lóng是使徒mah？lóng是先知mah？lóng是教師mah？lóng行權能mah？
哥林多前書 12 30| lóng有醫病ê恩賜mah？lóng會講ta̍k樣ê音語mah？lóng會翻譯mah？
哥林多前書 12 31| Lín tio̍h切切欣慕hiah-ê khah大ê恩賜。我用第一好 ê路續指示lín。
哥林多前書 13 1| 我設使能講人kap天使ê音語，若無仁愛，我就成做響ê銅器，tân ê lâ鈸。
哥林多前書 13 2| 我設使做先知，明白lóng總ê奧妙kap lóng總ê知識；koh設使有齊備ê信，夠額來移山，若無仁愛，我就bōe算做是甚麼。
哥林多前書 13 3| 我設使盡所有ê來賑濟，koh獻我ê身軀hō͘火燒，若無仁愛，就我無得tio̍h利益。
哥林多前書 13 4| 仁愛是gâu寬容慈悲；仁愛是無怨妒；仁愛無誇口，無phín-phóng，
哥林多前書 13 5| 無行見笑ê事，無求家己ê利益，無快受氣，無記得人ê pháiⁿ；
哥林多前書 13 6| 無歡喜不義，是kap真理saⁿ-kap歡喜；
哥林多前書 13 7| 凡事忍受，凡事相信，凡事ǹg望，凡事吞忍。
哥林多前書 13 8| 仁愛永遠bōe無—去；但是先知ê職beh廢無，hiah-ê音語beh soah，知識beh廢無。
哥林多前書 13 9| 因為咱所知ê無完全，做先知也無完全；
哥林多前書 13 10| 完全ê若到，無完全ê就廢無。
哥林多前書 13 11| 我做gín-ná ê時，講話親像gín-ná，性情親像gín-ná，意見親像gín-ná；已經成人，就廢無gín-ná ê事。
哥林多前書 13 12| 因為咱taⁿ對鏡teh看，bū-bū無明；但是到hit時就當頭對面。我taⁿ所知無完全；到hit時就知，親像我hō͘主知一樣。
哥林多前書 13 13| 現今所存ê，就是信、ǹg望、仁愛；chit三項，其中第一大ê是仁愛。
哥林多前書 14 1| Tio̍h求仁愛；也tio̍h切切欣慕屬tī神ê恩賜；khah要緊ê是做先知來傳道。
哥林多前書 14 2| 因為講各樣ê音語ê m̄是kap人講，是kap上帝講，因為無人會曉聽；總是伊有teh講屬神ê奧妙。
哥林多前書 14 3| 獨獨做先知來傳道ê是kap人講，來建立，來勸勉，來安慰。
哥林多前書 14 4| 講音語ê是建立家己；做先知傳道ê是建立教會。
哥林多前書 14 5| 我ài得lín lóng會講音語，獨獨koh-khah ài，是lín做先知來傳道。因為講音語ê若無翻譯，hō͘教會得tio̍h建立，就做先知來傳道ê比伊khah大。
哥林多前書 14 6| Taⁿ兄弟ah，我到lín hia，若清清講音語，也無用啟示，á是知識，á是做先知來傳道，á是用教示ê話來kā lín講，有甚麼利益lín？
哥林多前書 14 7| Hit號無活氣ê物teh出聲，親像簫親像琴，若無分別伊ê音，thái會知所pûn所彈ê是甚麼ah？
哥林多前書 14 8| 但是哨角出無定tio̍h ê音，是誰會備辦交戰ah？
哥林多前書 14 9| Lín也是án-ni，若無用舌講快明ê話，thái會知所講ê ah？lín所講ê hō͘風飛去。
哥林多前書 14 10| 世上ê音語不論jōa-chōe樣，無一個無意思。
哥林多前書 14 11| 我若m̄-bat hit-ê聲ê意義，就講ê人beh掠我做番，我也beh掠伊做番。
哥林多前書 14 12| Án-ni lín既然切切欣慕屬tī神ê恩賜，tio̍h求hō͘ lín充滿來建立教會。
哥林多前書 14 13| 所以講音語ê tio̍h求能翻譯。
哥林多前書 14 14| 我若用音語祈禱，我ê神有teh祈禱，但是我ê心思無所利益。
哥林多前書 14 15| Án-ni是怎樣？我beh用神祈禱，也beh用心思祈禱；我beh用神吟詩，也beh用心思吟詩。
哥林多前書 14 16| 若無，就lín用神祝謝，hit號平常人既然m̄知你teh講甚麼，伊thái能當你感謝ê時來講，À-bēng？
哥林多前書 14 17| 你ê感謝是好，但是別人無得tio̍h建立。
哥林多前書 14 18| 我感謝上帝，我講音語比lín眾人khah-chōe。
哥林多前書 14 19| 總是tī教會中我ài用心思講五句thang教示人ê話，贏過講萬句ê音語。
哥林多前書 14 20| 兄弟ah，論智慧莫得做gín-ná；論pháiⁿ tio̍h做嬰á，論智慧tio̍h做大人。
哥林多前書 14 21| Tī律法有記載，主講，我beh用別樣音語ê人，kap別樣人ê嘴唇，kā chit國ê百姓講；án-ni，in猶原m̄聽我。
哥林多前書 14 22| 所以音語做兆頭，m̄是為tio̍h信ê人，是為tio̍h m̄信ê人；做先知來傳道，m̄是為tio̍h m̄信ê人，是為tio̍h信ê人。
哥林多前書 14 23| 設使全教會聚集tī一所在，若lóng講音語，有平常人á是m̄信ê入來，kiám無beh講lín teh siáu mah？
哥林多前書 14 24| 設使lóng做先知來傳道，有一個m̄信ê á是平常人入來，伊就hō͘眾人叫-醒，hō͘眾人擬斷；
哥林多前書 14 25| 伊心內所隱密ê露現；就仆落去拜上帝，講上帝真正tī lín中間。
哥林多前書 14 26| 兄弟ah，án-ni是怎樣？Lín聚集ê時，ta̍k人有詩歌ê，有教示ê，有啟示ê，有音語ê，有翻譯ê。ta̍k項事tio̍h行來致到建立。
哥林多前書 14 27| 若有講音語ê，只堪得兩個，siōng chōe三個，也tio̍h照次序，koh tio̍h一人翻譯。
哥林多前書 14 28| 若無人thang翻譯，就tī教會中伊tio̍h靜靜；獨獨對本身kap對上帝講。
哥林多前書 14 29| 做先知來傳道ê，也只堪兩個á三個來講，其餘ê tio̍h分別伊。
哥林多前書 14 30| 若邊頭坐ê有人得tio̍h啟示，hit-ê事先講ê tio̍h靜靜。
哥林多前書 14 31| 因為lín一人一人lóng會thang做先知來傳道，hō͘眾人thang學習，hō͘眾人thang受苦勸。
哥林多前書 14 32| Koh先知ê神是順服tī先知。
哥林多前書 14 33| 因為上帝m̄是紛亂ê，是和平ê；親像tī聖徒lóng總ê教會一樣。
哥林多前書 14 34| 婦人人tī教會中，tio̍h靜靜；因為m̄准in講；就是tio̍h順服，親像律法也是án-ni講。
哥林多前書 14 35| In若ài學習甚麼，tio̍h tī家內問家己ê丈夫；因為婦人人tī教會中來講是見笑，
哥林多前書 14 36| 上帝ê道理kiám是tùi lín出？á是kan-ta傳hō͘ lín ah？
哥林多前書 14 37| 若有人家己掠做先知，á是做屬tī神ê人，就tio̍h知我所寫hō͘ lín ê是主ê命令。
哥林多前書 14 38| 若有人m̄知，就kù-chāi伊m̄知。
哥林多前書 14 39| 所以我ê兄弟ah，tio̍h切切欣慕做先知來傳道，也莫得禁止講音語。
哥林多前書 14 40| 凡事tio̍h文雅也照規矩來行。
哥林多前書 15 1| 兄弟ah，我hō͘ lín知我前所傳hō͘ lín ê福音，lín所承受，所óa靠來khiā在ê；
哥林多前書 15 2| lín若執守我所傳hō͘ lín福音ê道理，也m̄是空空信，就tùi chit-ê得救。
哥林多前書 15 3| 因為我所受來傳hō͘ lín ê，第一就是基督為tio̍h咱ê罪死，照聖經所記載；
哥林多前書 15 4| koh有埋葬；第三日koh活，也照聖經所記載；
哥林多前書 15 5| 有出現hō͘磯法看見；koh出現hō͘十二個使徒看見；
哥林多前書 15 6| koh一pái出現hō͘五百gōa ê兄弟同時看見，其中大半iáu tī-teh，但是有ê已經睏去。
哥林多前書 15 7| Koh一pái出現hō͘雅各看見；又koh一pái出現hō͘ lóng總ê使徒看見；
哥林多前書 15 8| siōng路尾也出現hō͘我看見，我是親像未夠月來生ê。
哥林多前書 15 9| 因為我是使徒ê至微細ê，bōe堪得稱做使徒，因為我bat khún-tio̍k上帝ê教會。
哥林多前書 15 10| 總是我taⁿ成做chit等號ê人，是tùi上帝ê恩chiah有；koh伊所賞賜我ê恩m̄是空空；但是我比in眾人khah tio̍h磨；其實m̄是我，是上帝ê恩kap我tī-teh ê。
哥林多前書 15 11| Án-ni不論是我á是in，阮mī án-ni傳，lín mī án-ni信。
哥林多前書 15 12| Taⁿ若傳基督tùi死人中koh活，怎樣lín中間有人講死人無koh活ah？
哥林多前書 15 13| 死人若無koh活，就基督未bat koh活；
哥林多前書 15 14| 基督若未bat koh活，就阮所傳ê是空空，lín ê信也是空空。
哥林多前書 15 15| 死人若無koh活，就上帝未bat hō͘基督koh活；m̄-kú阮干證伊bat hō͘伊koh活，就顯明阮是做上帝白賊ê干證。
哥林多前書 15 16| 因為死人若無koh活，就基督未bat koh活。
哥林多前書 15 17| 基督若未bat koh活，就lín ê信無chhái-kang，lín iáu-kú tī lín ê罪中。
哥林多前書 15 18| 就hiah-ê tiàm-tī基督已經睏ê，也是沉淪。
哥林多前書 15 19| 咱若kan-ta在生有ǹg望tī基督，就tī眾人中咱是第一可憐ê。
哥林多前書 15 20| 總是taⁿ基督已經tùi死人中koh活，做chiah-ê teh睏ê頭一個koh活ê。
哥林多前書 15 21| 因為既然tùi一人chiah有死，也tùi一人chiah有死人ê koh活。
哥林多前書 15 22| 因為親像tī亞當眾人lóng死，也親像án-ni tī基督眾人beh得tio̍h koh活。
哥林多前書 15 23| 但是ta̍k-ê照伊ê次序；頭一個是基督，第二是hiah-ê屬基督ê，tī伊臨到ê時。
哥林多前書 15 24| 然後末期到，就是伊已經廢無lóng總ê政治，lóng總ê權柄kap才能，將國交hō͘父上帝ê時；
哥林多前書 15 25| 因為伊的確做王，到hē lóng總ê對敵tī伊ê腳下。
哥林多前書 15 26| 第一路尾受廢無ê對敵，就是死。
哥林多前書 15 27| 因為有講，伊hō͘萬項有降服tī伊ê腳下。已經講，萬項有降服伊，就hit-ê hō͘萬項有降服伊ê，無在內，是明。
哥林多前書 15 28| 萬項有已經降服伊，就Kiáⁿ也beh家己降服tī hō͘萬項有降服伊ê，hō͘上帝tī萬有中做萬有ê。
哥林多前書 15 29| 若m̄是án-ni，就為tio̍h死人受洗禮ê，beh啥事？死人若一概無koh活，為tio̍h in受洗禮甚麼緣故？
哥林多前書 15 30| Koh阮啥事時時冒險ah？
哥林多前書 15 31| 兄弟ah，我tī咱ê主基督耶穌為tio̍h lín所有ê誇口，我kí伊來chiù-chōa，我日日phe死。
哥林多前書 15 32| 我若照人ê款，tī以弗所kap野獸相phah，我有甚麼利益？死人若無koh活，咱就做咱lim，做咱食，因為明á日beh死lah。
哥林多前書 15 33| 莫得受迷惑；lām-sám交陪是敗壞好德行。
哥林多前書 15 34| Tio̍h醒悟來照義，莫得犯罪；因為有人m̄-bat上帝。我講án-ni，是beh hō͘ lín見笑。
哥林多前書 15 35| 有人beh講，死人怎樣koh活？用甚麼號ê身體來ah？
哥林多前書 15 36| 戇人ah，你所掖ê，無事先死，就bōe活。
哥林多前書 15 37| Koh你所掖ê m̄是hit-ê將來ê形體，或是麥，或是別樣ê五穀，不過是一粒子nā-tiāⁿ。
哥林多前書 15 38| 但是上帝照伊所定tio̍h ê，用形體hō͘伊；tī ta̍k號種子有伊家己ê形體。
哥林多前書 15 39| 見若肉體m̄是同一樣ê肉體；人ê一款，獸ê一款，鳥ê一款，魚ê一款。
哥林多前書 15 40| 有天裡ê形體，也有地裡ê形體；總是tī天裡ê ê榮光各樣tī地裡ê ê榮光。
哥林多前書 15 41| 日ê榮光是一款，月ê榮光koh一款，chiah-ê星ê榮光又koh一款；因為chit粒星kap hit粒星，榮光無相同。
哥林多前書 15 42| 死人koh活也是án-ni。所掖ê是會朽爛，koh活ê是bōe朽爛；
哥林多前書 15 43| 所掖ê是凌辱，koh活ê是榮光；所掖ê是軟chiáⁿ，koh活ê是勇健；
哥林多前書 15 44| 所掖ê是血氣ê形體，koh活ê是神靈ê形體；若有血氣ê形體，也有神靈ê形體。
哥林多前書 15 45| 所記載也是án-ni講，頭一個人，亞當，成做有血氣ê活人。
哥林多前書 15 46| 路尾ê亞當成做賞賜活ê神。總是神ê m̄是事先，是血氣ê事先；神ê tè後。
哥林多前書 15 47| 頭一個人出tī地裡，屬tī土ê類；第二ê人出tī天裡。
哥林多前書 15 48| Hit-ê屬tī土類ê是怎樣，見若屬tī土類ê也是án-ni；也hit-ê屬tī天裡ê是怎樣，見若屬tī天裡ê也是án-ni。
哥林多前書 15 49| 咱既然穿屬tī土ê ê形狀，也beh穿屬tī天ê ê形狀。
哥林多前書 15 50| 兄弟ah，我講血氣ê肉體bōe會承接上帝ê國，會朽爛ê bōe會承接bōe朽爛ê。
哥林多前書 15 51| Taⁿ我用奧妙kā lín講；咱無beh lóng睏，是beh lóng變化，
哥林多前書 15 52| 一時á久，目一nih，末期哨角tân ê時；因為哨角beh tân，死人就beh koh活，變做bōe朽爛ê，咱也beh變化。
哥林多前書 15 53| 因為chit-ê會朽爛ê的確tio̍h變做bōe朽爛，chit-ê會死ê變做bōe死。
哥林多前書 15 54| 但是chit-ê會朽爛ê已經變做bōe朽爛，也chit-ê會死ê已經變做bōe死，就所記載講，有廢無死來khah贏伊，chit-ê話hit時beh應驗。
哥林多前書 15 55| 死ah，你ê khah贏tī tá-lo̍h？死ah，你ê厲害tī tá-lo̍h？
哥林多前書 15 56| 死ê厲害就是罪，罪ê權勢是律法。
哥林多前書 15 57| 總是感謝上帝，伊hō͘咱對咱ê主耶穌基督得tio̍h khah贏。
哥林多前書 15 58| 所以，我所疼ê兄弟ah，lín tio̍h堅固，無搖choah，常常盡力tī主ê工；因為知lín tio̍h磨tī主ê m̄是空空。
哥林多前書 16 1| 論到tôe銀幫贊聖徒ê事，照我所bat吩咐加拉太chiah-ê教會ê，lín也tio̍h án-ni行。
哥林多前書 16 2| 每七日ê頭一日，lín ta̍k人照所得ê利，家己積下teh，免得我來ê時chiah捐tôe。
哥林多前書 16 3| 我若到，看lín用phoe舉薦甚麼人，我beh差in帶lín所送ê銀到耶路撒冷。
哥林多前書 16 4| 若應該tio̍h我去，in也thang kap我去。
哥林多前書 16 5| 我經過馬其頓了後，就beh到lín hia。
哥林多前書 16 6| 因為我tùi馬其頓經過；kiám-chhái beh kap lín且tòa，過冬天，也敢hō͘ lín送我tī所beh去ê。
哥林多前書 16 7| 是我m̄ ài chit-tia̍p tī路裡見tio̍h lín；因為主若准，我ǹg望kap lín tòa-teh khah久。
哥林多前書 16 8| 總是我iáu beh tòa tī以弗所，到五旬節。
哥林多前書 16 9| 因為主有kā我開一個闊大koh有功效ê門；但是對敵也chōe。
哥林多前書 16 10| 提摩太若到，lín tio̍h留心hō͘伊tī lín中間無驚惶；因為伊tio̍h磨tī主ê工，親像我一樣。
哥林多前書 16 11| 所以m̄-thang有人看輕伊；tio̍h送伊安然起身就近我，因為我teh thèng候伊kap chiah-ê兄弟來。
哥林多前書 16 12| 論到兄弟亞波羅，我再三勸伊kap chiah-ê兄弟就近lín。總是伊現今lóng無意思beh去；若有機會，伊就beh去。
哥林多前書 16 13| Lín tio̍h警醒，khiā在tì信，做大丈夫，做勇健。
哥林多前書 16 14| Lín凡事tio̍h tī仁愛來行。
哥林多前書 16 15| 兄弟ah，lín知Sū-thê-hoán-à ê家，是A-kai-a頭水ê果子，in掠服事聖徒做家己ê職份，
哥林多前書 16 16| 我勸lín降服chit等號ê人，以及見若同做工來tio̍h磨ê。
哥林多前書 16 17| 我歡喜Sū-thê-hoán-à、Hok-tô͘-lah、A-kai-kó͘來，因為in補lín ê無夠。
哥林多前書 16 18| 是in有安慰我kap lín ê心神。親像chit號ê人，lín tio̍h知thang敬重伊。
哥林多前書 16 19| 亞西亞chiah-ê教會請安lín。亞居拉、百基拉kap聚集tī in厝內ê教會，tiàm-tī主切切請安lín。
哥林多前書 16 20| 眾兄弟請安lín。Lín tio̍h用聖ê相chim來相請安。
哥林多前書 16 21| 我保羅親筆請安lín。
哥林多前書 16 22| 若有無疼主ê人，伊tio̍h受咒詛。咱ê主來ah。
哥林多前書 16 23| 願主耶穌基督ê恩kap lín tī-teh。
哥林多前書 16 24| 我ê疼tī基督耶穌kap lín眾人tī-teh。À-bēng。
哥林多後書 1 1| Tùi上帝ê旨意做基督耶穌ê使徒保羅，kap兄弟提摩太，phoe寄hō͘上帝ê教會tī哥林多ê，以及遍A-kai-a lóng總ê聖徒；
哥林多後書 1 2| 願lín對咱ê父上帝kap主耶穌基督得tio̍h恩典平安。
哥林多後書 1 3| 願咱ê主耶穌基督ê上帝，也是伊ê父，就是憐憫ê父，賞賜ta̍k樣安慰ê上帝，得tio̍h o-ló。
哥林多後書 1 4| 阮tī ta̍k樣患難中，伊安慰阮，beh hō͘阮tùi上帝所安慰阮ê安慰，來安慰ta̍k樣患難中ê人。
哥林多後書 1 5| 因為親像基督ê艱苦滿出來到tī阮，阮ê安慰也tùi基督滿滿。
哥林多後書 1 6| 阮或是受患難，是beh做lín受安慰kap得救ê路用；或是受安慰，是beh做lín受安慰ê路用，chit-ê安慰hō͘ lín 能吞忍艱苦，照阮所tú-tio̍h ê一樣。
哥林多後書 1 7| Koh阮所替lín ǹg望ê是堅固，因為知lín既然有份tī chiah-ê艱苦，就有份tī安慰，也是án-ni。
哥林多後書 1 8| 兄弟ah，論到阮tī亞西亞所tú-tio̍h ê患難，阮m̄ ài lín m̄知；是受teh重真thiám到當bōe起，連活也無ǹg望；
哥林多後書 1 9| 阮家己心內也按算會死；beh hō͘阮無óa靠家己，獨獨óa靠hō͘死人koh活ê上帝；
哥林多後書 1 10| 伊已經救阮脫離hiah大ê死無，koh beh救阮；阮也ǹg望伊iáu beh救阮；
哥林多後書 1 11| lín也用祈禱來幫贊阮，beh hō͘ chōe-chōe人因為阮來感謝，就是為tio̍h阮tùi chōe-chōe人祈禱所得tio̍h ê恩。
哥林多後書 1 12| 因為阮所誇口ê，阮ê良心也做阮ê干證，就是阮照上帝ê聖潔kap誠實，m̄是用肉體ê智慧，是用上帝ê恩，往來tī世間，tùi lín koh-khah是án-ni。
哥林多後書 1 13| 因為阮所寫hō͘ lín ê無別項，獨獨lín所讀所認ê，我也ǹg望lín到尾beh認伊；
哥林多後書 1 14| 親像lín中間有人認阮，tī咱ê主耶穌ê日，掠阮做lín ê誇口，親像阮也掠lín做阮ê誇口。
哥林多後書 1 15| 我因為信án-ni，本議定beh事先就近lín，hō͘ lín重再得tio̍h利益；
哥林多後書 1 16| 也ài tùi lín hia經過去馬其頓，koh tùi馬其頓去lín hia，hō͘ lín送我去猶太。
哥林多後書 1 17| 我已經議定án-ni，kiám有用浮漂mah？á是我所議定ê是照肉體來議定，致到我有hit-ê是，是，亦有hit-ê m̄是，m̄是mah？
哥林多後書 1 18| 上帝是信實，án-ni阮所tùi lín講ê話也無有是kap m̄是。
哥林多後書 1 19| 因為tùi阮chiah-ê，就是tùi我kap 西拉提摩太，tī lín中間所傳上帝ê Kiáⁿ耶穌基督無有是kap m̄是，在tī伊只有是nā-tiāⁿ。
哥林多後書 1 20| 因為上帝所應允ê，無論jōa-chōe，在tī伊lóng有是；所以À-bēng也是tùi伊，hō͘上帝對咱得tio̍h榮光。
哥林多後書 1 21| Taⁿ堅固阮kap lín tī基督，koh用油抹咱ê，是上帝；
哥林多後書 1 22| 伊也kā咱蓋印，koh賞賜神tī咱ê心做定。
哥林多後書 1 23| 我kí我ê活命求上帝做干證，我無koh到哥林多是因為寬容lín。
哥林多後書 1 24| m̄是阮管轄lín ê信，是幫贊lín ê歡喜；因為lín tùi信來khiā在。
哥林多後書 2 1| 我bat家己決斷無koh用憂悶就近lín。
哥林多後書 2 2| 因為我若hō͘ lín憂悶，就我所hō͘伊憂悶ê以外，是誰 hō͘我歡喜ah？
哥林多後書 2 3| 前我寫hit-ê hō͘ lín，免得我來ê時，所應該hō͘我歡喜ê反tńg hō͘我憂悶；因為我深信lín眾人lóng掠我ê歡喜做lín眾人ê。
哥林多後書 2 4| 前我心內苦痛迫切，留chōe-chōe目屎寫phoe hō͘ lín，m̄是beh hō͘ lín憂悶，是beh hō͘ lín知我ê疼lín是真大。
哥林多後書 2 5| 若有hō͘人憂悶ê，伊m̄是hō͘我憂悶nā-tiāⁿ，也大略是hō͘ lín眾人憂悶，免得我責備siuⁿ重。
哥林多後書 2 6| 親像chit號人tùi hiah-chōe人所受ê責罰已經夠額。
哥林多後書 2 7| 所以反tńg m̄達tio̍h赦免伊，安慰伊；驚了hit號人憂悶過頭致到絕望。
哥林多後書 2 8| 所以我勸lín，用實實ê憑據tùi伊顯明lín ê仁愛。
哥林多後書 2 9| 因為án-ni我也bat寫phoe來試驗lín，看lín凡事順thàn á無。
哥林多後書 2 10| Lín赦免人甚麼，我也赦免伊；因為我所有赦免ê，若有赦免甚麼，是為tio̍h lín tī基督ê面前來赦免ê；
哥林多後書 2 11| 免得咱hō͘撒旦khah偏頭去；因為咱m̄是m̄知伊ê計謀。
哥林多後書 2 12| 前我為tio̍h基督ê福音到Te̍k-lô-a，主也kā我開門；
哥林多後書 2 13| 但是無tú-tio̍h我ê兄弟提多，所以我ê心神無平安；就離別in去馬其頓。
哥林多後書 2 14| Taⁿ感謝上帝，常常tī基督得勝，來做頭chhōa阮，也用阮tī ta̍k所在顯明hit-ê tùi bat基督chiah有ê氣味。
哥林多後書 2 15| 因為tùi tī上帝，阮tī得救ê人ê中間，以及沉淪ê人ê中間，做基督ê芳味。
哥林多後書 2 16| 對chiah-ê人是做tùi死致到死ê味；對hiah-ê是做活致到活ê味。Chiah-ê事是誰能堪得當？
哥林多後書 2 17| 因為阮無親像chōe-chōe人混雜上帝ê道理；就是用誠實對上帝，tī上帝ê面前tiàm-tī基督來講。
哥林多後書 3 1| 阮kiám是chit-tia̍p chiah koh家己舉薦mah？á是阮親像別人欠用人ê薦phoe hō͘ lín，á是欠用lín ê 薦phoe hō͘別人ah？
哥林多後書 3 2| Lín就是阮ê phoe寫tī阮ê心，hō͘眾人所知所讀ê。
哥林多後書 3 3| Lín明明是基督ê phoe，tùi阮ê工來成ê，m̄是用墨寫ê，就是用真活上帝ê神；m̄是tī石碑，就是tī肉體ê心碑。
哥林多後書 3 4| 阮óa靠基督ǹg上帝有chit號ê信；
哥林多後書 3 5| m̄是講阮家己能堪得tùi家己來想出甚麼，阮所以能堪得是對上帝；
哥林多後書 3 6| 伊也hō͘阮能堪得擔當新約ê差用，m̄是文字ê，是神靈ê；因為文字致到死，神靈致到活。
哥林多後書 3 7| Taⁿ致到死ê職份，用字刻tī石裡ê，尚且有榮光，致到以色列人bōe會注目看摩西ê面，是為tio̍h伊ê面ê榮光，這榮光是漸漸衰退ê，
哥林多後書 3 8| 何況神靈ê職份kiám無koh-khah有榮光mah？
哥林多後書 3 9| 因為定罪ê職份既然榮光，就致到義ê職份，伊ê榮光koh-khah充滿。
哥林多後書 3 10| 因為前所受榮光ê，為tio̍h chit-ê khah大ê榮光，就無榮光。
哥林多後書 3 11| 因為衰退ê若有榮光，就hit-ê久長tī-teh ê koh-khah有榮光。
哥林多後書 3 12| 阮既然有chit號ê ǹg望，所以真好膽來講，
哥林多後書 3 13| 無親像摩西用帕罩伊ê面，hō͘以色列人bōe得thang注目看到hit-ê teh衰退ê ê結局。
哥林多後書 3 14| 但是in ê心變做硬；到tī今á日，in讀舊約ê時，hit-ê 帕猶原tī-teh，無掀開；chit-ê帕tùi基督就廢棄。
哥林多後書 3 15| 但是到今á日，不論甚麼時in讀摩西ê冊，帕iáu-kú 罩tī in ê心。
哥林多後書 3 16| 獨獨不論甚麼時in歸ǹg主，帕就除去。
哥林多後書 3 17| Taⁿ主就是hit-ê神；主ê神tī hit位，hit位就自由。
哥林多後書 3 18| 咱眾人ê面無罩帕，親像鏡倒照主ê榮光，lóng變化做伊ê像，tùi榮光到榮光，親像tùi主，就是神，án-ni。
哥林多後書 4 1| 所以阮既然有chit-ê職份，照所得tio̍h ê憐憫，就無餒志。
哥林多後書 4 2| 是有棄sak見笑ê暗事，無行tī詭譎，無混雜上帝ê道理，就是顯明真理，tī上帝ê面前，將家己證明tī ta̍k人ê良心。
哥林多後書 4 3| 若阮ê福音有所遮蓋，就是遮蓋tī沉淪ê人。
哥林多後書 4 4| Tī in中間，chit世界ê上帝hō͘ m̄信ê人ê心chhiⁿ-mî，免得基督榮顯ê福音ê光照in；基督就是上帝ê像。
哥林多後書 4 5| 因為阮無傳家己，是傳基督耶穌做主，也本身為tio̍h耶穌做lín ê奴僕。
哥林多後書 4 6| 因為上帝bat講，光tio̍h tùi暗裡出來ê，伊也有照tī阮ê心，hō͘阮tùi bat上帝ê榮顯，就是tùi耶穌基督顯明ê，來得tio̍h光。
哥林多後書 4 7| 但是阮有chit號寶貝khǹg-tī土ê器具，是beh hō͘極大ê權能做上帝ê，m̄是出tī阮。
哥林多後書 4 8| 阮凡事受患難，但是無困迫；為難，也無失望；
哥林多後書 4 9| tú-tio̍h khún-tio̍k，也無受放sak；受phah倒，也無死無；
哥林多後書 4 10| 身軀常常帶耶穌ê死，hō͘耶穌ê活也會顯明tī阮ê身軀。
哥林多後書 4 11| 因為阮chiah-ê活ê，ta̍uh-ta̍uh為tio̍h耶穌來交付tī死，hō͘耶穌ê活也會顯明tī阮會死ê肉體。
哥林多後書 4 12| Án-ni就死ê力teh行tī阮，活ê力teh行tī lín。
哥林多後書 4 13| 總是阮已經有chit-ê信ê神，tú-tú照所記載講，我有信，所以有講；阮也信，所以也講。
哥林多後書 4 14| 家己知hō͘主耶穌koh活ê也beh hō͘阮kap耶穌koh活，koh beh引進阮kap lín saⁿ-kap khiā tī伊ê面前。
哥林多後書 4 15| 因為萬項事lóng是為tio̍h lín；beh hō͘恩典tùi人ná chōe來ná加添，就hō͘感謝益發充滿，致到上帝得tio̍h榮光。
哥林多後書 4 16| 所以阮無餒志；阮ê外體雖然敗壞，但是阮ê內心日日換新。
哥林多後書 4 17| 因為阮目nih久，輕輕ê艱苦是kā阮成上等上永遠ê大榮光；
哥林多後書 4 18| 因為阮m̄是看tī所能看見ê，是看tī所bōe看見ê；因為所能看見ê是暫時，所bōe看見ê是永遠。
哥林多後書 5 1| 因為阮知阮tī地裡布棚ê厝若毀壞，就有tùi上帝所起造，m̄是人ê手所造ê厝，是永遠tī天裡ê。
哥林多後書 5 2| 因為阮tiàm-tī chit-ê布棚teh吐氣，不止欣慕阮tùi天裡ê厝，親像衫穿tha̍h落去。
哥林多後書 5 3| 若得tio̍h穿，就免thǹg-pak-theh。
哥林多後書 5 4| 因為阮tiàm-tī chit-ê布棚ê teh拖磨吐氣，m̄是ài thǹg起來，是ài穿tha̍h落去，致到hit-ê會死ê hō͘活吞落去。
哥林多後書 5 5| Taⁿ備辦阮得tio̍h chit-ê ê，就是上帝。伊也用伊ê神做定hō͘咱。
哥林多後書 5 6| 所以阮常常好膽，知阮tiàm-tī身軀就是kap主相離，
哥林多後書 5 7| (因為阮teh行，是tùi信m̄是tùi所看)；
哥林多後書 5 8| án-ni阮好膽，也koh-khah歡喜離開身軀，kap主saⁿ-kap tiàm。
哥林多後書 5 9| 所以無論tiàm-tī身軀á是離開身軀，阮所致意ê，是hō͘伊歡喜。
哥林多後書 5 10| 因為咱眾人的確tio̍h顯明tī基督ê公座前，hō͘ ta̍k人照伊tùi身軀所行ê tāi-chì，或是好，或是pháiⁿ，來受報應。
哥林多後書 5 11| 所以阮既然知主ê thang驚畏，就苦勸人；但是阮已經顯明tī上帝，我也ǹg望有顯明tī lín ê良心。
哥林多後書 5 12| 阮m̄是koh家己tùi lín證明，就是hō͘ lín為tio̍h阮有thang誇口ê所在，thang應hiah-ê照外貌無照內心誇口ê人。
哥林多後書 5 13| 因為阮若狂，是為tio̍h上帝；若自在，是為tio̍h lín。
哥林多後書 5 14| 因為基督ê疼痛催逼阮，是阮想一人替眾人死，就是眾人死；
哥林多後書 5 15| koh伊替眾人死，是beh hō͘ chiah-ê活ê人以後無為tio̍h家己來活，是為tio̍h替in死來koh活ê。
哥林多後書 5 16| 所以阮tùi taⁿ以後，無照肉體bat人；雖然bat照肉體bat基督，taⁿ以後無koh án-ni bat伊。
哥林多後書 5 17| 所以人若tiàm-tī基督，就是做新創造ê，舊ê tāi-chì已經過去，taⁿ lóng變成新ê。
哥林多後書 5 18| Koh萬項事lóng是出tī上帝，伊tùi基督hō͘咱kap伊koh和，也將chit-ê勸人kap上帝koh和ê職份hō͘阮；
哥林多後書 5 19| 就是上帝tiàm-tī基督，hō͘世間kap伊koh和，無將in ê罪過歸tī in；也將koh和ê道理交託阮。
哥林多後書 5 20| Án-ni阮為tio̍h基督做欽差，親像上帝用阮勸lín；阮為tio̍h基督求lín kap上帝koh和；
哥林多後書 5 21| 上帝hō͘ hit-ê無罪ê替咱成做罪，是beh hō͘咱tiàm-tī伊來成做上帝ê義。
哥林多後書 6 1| 阮kap主同tio̍h磨ê亦勸lín m̄-thang空空受上帝ê恩。
哥林多後書 6 2| (因為伊講，	Tī得tio̍h接納ê時，我有聽你，	Tī拯救ê日我有幫贊你；你看，chit-tia̍p是受接納ê時，你看，chit-tia̍p是拯救ê日。)
哥林多後書 6 3| 阮一概無塞礙人，免得chit-ê職份犯嫌；
哥林多後書 6 4| 就是凡事證明本身合tī做上帝ê差用，是tī chōe-chōe吞忍、患難、
哥林多後書 6 5| 欠缺、困迫、受phah、關監、擾亂、tio̍h磨、無睏、無食、
哥林多後書 6 6| 廉潔、知識、寬容、仁慈、聖神ê感化、無假ê疼、
哥林多後書 6 7| 真理ê道、上帝ê權能，用義ê 戰器tī左右，
哥林多後書 6 8| 無論榮光凌辱，pháiⁿ名聲好名聲；親像騙人ê，其實是誠實ê；
哥林多後書 6 9| 親像人m̄知，其實chōe-chōe人知；親像beh死，其實是活；親像受責罰，其實無致到死；
哥林多後書 6 10| 親像煩惱，其實常常快樂；親像sòng-hiong，其實hō͘ chōe-chōe人富；親像無有，其實是無m̄有。
哥林多後書 6 11| 哥林多人ah，阮ǹg lín嘴開開，心闊闊。
哥林多後書 6 12| m̄是tùi阮hō͘ lín 狹toe̍h，是tī lín ê心家己狹toe̍h。
哥林多後書 6 13| Taⁿ lín tio̍h學chit-ê款，家己開闊來報答阮；我講án-ni，是親像對家己ê細kiáⁿ來講。
哥林多後書 6 14| 莫得kap m̄信ê人做伴，因為義kap不義有甚麼相通？光kap暗有甚麼交陪？
哥林多後書 6 15| 基督kap Pí-lia̍t有甚麼和合？信kap m̄信有甚麼干涉？
哥林多後書 6 16| 上帝ê殿kap偶像有甚麼相同？因為咱是真活上帝ê殿；親像上帝有講，我beh khiā起tī in中間，行遊tī in中間；我beh做in ê上帝，in也beh做我ê百姓。
哥林多後書 6 17| 所以照主所講ê，	Lín tio̍h tùi in中間出來，家己分別，	莫得摸無清氣ê物；	我就接納lín，
哥林多後書 6 18| 我beh做lín ê父，	Lín beh做我ê kiáⁿ、cha-bó͘-kiáⁿ。這是全能ê主講ê。
哥林多後書 7 1| 所疼ê兄弟ah，既然有chiah-ê應允，咱tio̍h清氣本身，除去一切肉體kap神ê lâ-sâm，驚畏上帝，來完全成聖。
哥林多後書 7 2| Tio̍h開闊lín ê心，來接納阮。阮未bat刻虧人，未bat損壞人，未bat phiⁿ人。
哥林多後書 7 3| 我講án-ni m̄是beh責罪lín；因為我已經有講，lín tī阮ê心頭，同死同活。
哥林多後書 7 4| 我ǹg tī lín大好膽，我為tio̍h lín大誇口。我滿心得tio̍h安慰；tī阮一切患難中，我有格外ê歡喜。
哥林多後書 7 5| 因為阮來到馬其頓ê時，阮ê肉體lóng無平安，凡事tú-tio̍h患難，外面有相爭，內面有驚。
哥林多後書 7 6| 總是安慰卑微ê人ê，就是上帝，用提多到來安慰阮。
哥林多後書 7 7| M̄-nā用伊到，也是用伊tùi lín所受ê安慰來安慰阮，因為伊將lín ê戀慕，lín ê哀傷，lín ǹg tī我ê熱心，kā阮講，致到我益發歡喜。
哥林多後書 7 8| 我bat用phoe hō͘ lín煩惱，前雖然有m̄過心，taⁿ就無lah；因為我看hit張phoe hō͘ lín煩惱ê，不過是暫時。
哥林多後書 7 9| Taⁿ我歡喜，m̄是因為lín煩惱，是因為lín有tùi煩惱致到反悔。因為lín煩惱是順上帝，hō͘ lín無一項tùi阮受刻虧。
哥林多後書 7 10| 因為順上帝ê煩惱生出反悔，致到得tio̍h救，無有後來ê退悔；但是世間ê煩惱是致到死。
哥林多後書 7 11| 因為lín看，lín chit-ê順上帝ê煩惱，tī lín有生出jōa大ê慇勤，怎樣ê家己分訴，怎樣ê怨慼，怎樣ê驚惶，怎樣ê戀慕，怎樣ê熱心，怎樣ê責罰。Lín tī chit層事已經ta̍k項表明家己是清氣。
哥林多後書 7 12| 我前sui-bóng寫phoe hó͘ lín，m̄是為tio̍h hit-ê刻虧人ê，也m̄是為tio̍h hit-ê受刻虧ê，是beh hō͘ lín為tio̍h阮ê慇勤，tī上帝ê面前，對lín顯明。
哥林多後書 7 13| 所以阮已經受安慰；koh tī安慰中，因為提多ê歡喜，就阮ê歡喜益發充滿，因為伊ê心tùi lín眾人來得tio̍h安歇。
哥林多後書 7 14| 我若bat對伊誇口lín甚麼tāi-chì，也就無見笑。因為阮tùi提多所誇口lín ê話是真實，親像阮對lín所講ê話也lóng是真實。
哥林多後書 7 15| Koh伊記念lín lóng順服，用驚惶ngia̍uh-ngia̍uh-chhoah接納伊，就伊ê心益發ǹg tī lín。
哥林多後書 7 16| Taⁿ我歡喜，因為論到lín，我凡事能放心得。
哥林多後書 8 1| 兄弟ah，阮將上帝所賞賜tī馬其頓chiah-ê教會ê恩報lín知，
哥林多後書 8 2| 就是tī患難中受大試煉ê時，in ê大歡喜，kap in ê極sòng-hiong，有格外成in大大ê好心。
哥林多後書 8 3| 因為我干證in家己甘願照in ê力量，koh過頭tī in ê力量，
哥林多後書 8 4| 懇切求阮hō͘ in得tio̍h chit-ê恩，來saⁿ-kap有份tī服事聖徒。
哥林多後書 8 5| Koh m̄-nā照阮所ǹg望，就是事先將本身獻hō͘主，也tùi上帝ê旨意獻hō͘阮。
哥林多後書 8 6| 所以阮勸提多，伊既然有提倡chit-ê恩惠tī lín中間，就tio̍h照án-ni hō͘伊成。
哥林多後書 8 7| Taⁿ lín tī凡事，親像信心、口才、知識，lóng總ê熱心，以及lín ê疼阮，chiah-ê事既然充滿，就tī chit-ê恩惠也tio̍h充滿。
哥林多後書 8 8| 我講án-ni，m̄是命令lín；是tùi別人ê慇勤來試驗lín仁愛ê實在。
哥林多後書 8 9| 因為lín知咱ê主耶穌基督ê恩；伊本好額，為tio̍h lín成做sòng-hiong，beh hō͘ lín tùi伊ê sòng-hiong來成做好額。
哥林多後書 8 10| 我tī chit層事將我ê意見hō͘ lín知；因為這是lín ê利益；是lín tùi舊年已經提倡chit-ê事，m̄-nā做前行，也做前甘願。
哥林多後書 8 11| Taⁿ tio̍h做成chit-ê事；致到lín既然有熱心ê甘願，也照所有ê來成伊。
哥林多後書 8 12| 因為已經有chit號熱心，就得tio̍h接納，是照人所有ê，m̄是照人所無ê。
哥林多後書 8 13| 卻m̄是ài別人liāu-lēng，lín 乏ta̍t，是ài得平平；
哥林多後書 8 14| 現時將lín有chhun ê補in ê無夠，thang將in有chhun ê補lín ê無夠，án-ni chiah會平；
哥林多後書 8 15| 照所記載講，拾chōe ê無chhun，拾少ê無欠。
哥林多後書 8 16| 感謝上帝hō͘提多ê心平平為tio̍h lín慇勤；
哥林多後書 8 17| 伊卻也是受阮ê苦勸；總是伊本然真慇勤，家己甘願去chhē lín。
哥林多後書 8 18| 我也差一個兄弟kap伊去，就是tī福音有hō͘眾教會o-ló ê；
哥林多後書 8 19| m̄-nā án-ni，也是chiah-ê教會所揀選kap阮出門tàu料理阮所teh辦ê恩惠，來表明主ê榮光kap阮ê甘願；
哥林多後書 8 20| 是持防人，為tio̍h阮所料理ê chōe-chōe銀，來嫌阮；
哥林多後書 8 21| 因為阮圖謀好事，m̄-nā tī主ê面前，也是tī人ê面前。
哥林多後書 8 22| Koh差阮ê兄弟一人kap in去，阮tī chōe-chōe事bat chōe-chōe pái試驗伊，知伊ê慇勤，taⁿ因為深信lín，就koh-khah慇勤。
哥林多後書 8 23| 論到提多，伊是我ê同伴，為tio̍h lín來saⁿ-kap tio̍h磨ê，á是阮chiah-ê兄弟，in是chiah-ê教會ê使者，也是基督ê榮光。
哥林多後書 8 24| 所以tī chiah-ê教會ê面前，lín tio̍h對in顯明lín ê仁愛ê憑據，也顯明阮為tio̍h lín所誇口ê是實在。
哥林多後書 9 1| 論到服事聖徒ê事，我寫phoe hō͘ lín算是加工。
哥林多後書 9 2| 因為我知lín ê熱心，chiah將chit-ê tùi馬其頓人為tio̍h lín誇口，講，A-kai-a tùi舊年已經便；koh lín ê熱心有感激chōe-chōe人。
哥林多後書 9 3| 總是我差chiah-ê兄弟，hō͘ lín先備辦，照我所講；
哥林多後書 9 4| 免得阮tī chit-ê事所為tio̍h lín誇口ê歸tī空空；驚了有馬其頓人kap我來，看見lín未有便，阮就為tio̍h深信lín致到見笑；lín ê，我免講。
哥林多後書 9 5| 所以我想的確tio̍h勸chiah-ê兄弟量早去lín hia，來事先khêng lín前所允ê恩惠；thang顯明lín ê備辦便是tùi恩惠，m̄是tùi勉強。
哥林多後書 9 6| 但是我講，少種ê，少收；chōe種ê，chōe收。
哥林多後書 9 7| Ta̍k人照伊心內所有定tio̍h ê，莫得煩惱，莫得勉強；因為歡喜the̍h出ê，上帝疼伊。
哥林多後書 9 8| Koh上帝會hō͘ ta̍k項ê恩典充滿到tī lín，hō͘ lín凡事常常充足，thang行ta̍k項ê好事有夠滿滿；
哥林多後書 9 9| 照所記載講，	伊有大捨施，伊有賑濟sòng-hiong人，	伊ê義永永tī-teh。
哥林多後書 9 10| Koh賞賜種子hō͘掖ê，也賞賜米糧hō͘人食ê上帝，伊beh賞賜lín thang掖ê種子chōe-chōe，也beh加添lín行義ê果子，
哥林多後書 9 11| hō͘ lín凡事充足，到有ta̍k樣ê好心，chit-ê好心就是託重阮來致到人感謝上帝ê。
哥林多後書 9 12| 因為chit-ê服事ê工m̄是補足聖徒ê欠缺nā-tiāⁿ，koh續能hō͘ chōe-chōe人感謝上帝。
哥林多後書 9 13| In tùi chit-ê工ê經驗來歸榮光上帝，是因為lín承認基督ê福音來順服，koh因為lín好心款待in kap眾人；
哥林多後書 9 14| koh in為tio̍h上帝所賞賜lín極大ê恩，替lín祈禱，來戀慕lín。
哥林多後書 9 15| 感謝上帝為tio̍h伊講bōe盡ê恩賜。
哥林多後書 10 1| 我保羅，saⁿ見面ê時就tī lín中間做卑微，saⁿ離開ê時就ǹg lín做好膽ê，taⁿ用基督ê溫柔純良家己勸lín；
哥林多後書 10 2| 有人phah算阮是照肉體來行，我phah算決意tio̍h用好膽來辦in；求lín莫得hō͘我tī saⁿ對面ê時有chit號決意ê好膽。
哥林多後書 10 3| 因為阮雖然tī肉體來行，m̄是照肉體來交戰，
哥林多後書 10 4| (因為阮交戰ê器具m̄是屬tī肉體，是tī上帝ê面前有氣力夠額thang來攻破chiah-ê堅固ê營寨)，
哥林多後書 10 5| 凡若chiah-ê計謀，以及lóng總高高ê物，所舉起來阻擋人bat上帝ê，阮lóng毀壞伊，將lóng總ê念頭掠來hō͘伊順服基督；
哥林多後書 10 6| koh已經備辦便，thèng候lín完全順服，chiah來責罰lóng總ê無順服ê。
哥林多後書 10 7| Lín看目前ah，若有人靠家己是屬基督ê，伊tio̍h koh家己想，看伊怎樣屬基督，阮也是án-ni。
哥林多後書 10 8| 主所賞賜阮ê權是beh建立lín，m̄是beh敗壞lín，阮就若為tio̍h chit-ê權略á過頭誇口，也不致見笑；
哥林多後書 10 9| 免得我親像用phoe hō͘ lín驚。
哥林多後書 10 10| 因為有人講，伊ê phoe tēng-tiōng，koh有力；但是saⁿ對面ê時，身軀軟chiáⁿ，講話俗俗。
哥林多後書 10 11| Hit號人tio̍h想，阮saⁿ離開ê時，phoe裡講話是甚麼款，saⁿ對面ê時做事也是án-ni。
哥林多後書 10 12| 有人家己o-ló，阮m̄敢kap in掠平，kap in比並；但是in用家己批評家己，也用家己比並家己，是無知識。
哥林多後書 10 13| 但是阮無beh誇口過份ê事，就是照上帝所派hō͘阮限定ê份額；chit-ê份額lín也在內。
哥林多後書 10 14| 因為阮m̄是pôaⁿ過份，ná親像m̄應該到tī lín ê；是阮傳基督ê福音也bat到tī lín。
哥林多後書 10 15| 阮m̄是過份來誇口別人ê tio̍h磨；就是ǹg望lín信ná深，就阮tī lín中間照我ê份額，會開闊到滿出去，
哥林多後書 10 16| 來傳福音到tī lín界外ê地；無用別人份內已經做便ê事來誇口。
哥林多後書 10 17| 誇口ê人tio̍h用主來誇口。
哥林多後書 10 18| 因為m̄是家己o-ló ê人上取，就是主所o-ló ê上取。
哥林多後書 11 1| 願lín容允我小khóa ê戇；其實lín無m̄容允我。
哥林多後書 11 2| 因為我將上帝ê熱心，為tio̍h lín來熱心；因為我bat聘定lín hō͘一個丈夫，beh將lín做貞節ê在室女，獻hō͘基督。
哥林多後書 11 3| 總是我驚了lín ê心思敗壞，無純全清潔來ǹg基督，親像蛇用伊ê詭譎引誘夏娃一樣。
哥林多後書 11 4| 若有人來傳別個耶穌，阮所未bat傳ê，á是lín受tio̍h各樣ê神，前所未bat受tio̍h ê，á是各樣ê福音，前所未bat承受ê，lín容允伊，好。
哥林多後書 11 5| 因為我phah算我lóng無khah輸tī hiah-ê上等ê使徒。
哥林多後書 11 6| 我講話雖然俗俗，但是知識kú m̄是án-ni；因為阮凡事有tùi lín顯明chit-ê tī眾人中。
哥林多後書 11 7| Á是我家己屈低，hō͘ lín升高，無the̍h所費，白白傳上帝ê福音hō͘ lín，這kiám是犯罪mah？
哥林多後書 11 8| 我搶別個教會，the̍h in ê束脩，來服事lín。
哥林多後書 11 9| 我kap lín tī-teh ê時用無夠，未bat連-l位-tio̍h lín一人；因為tùi馬其頓來ê兄弟補足我ê欠缺；我凡事家己守，無拖thūi lín；後來也beh家己守。
哥林多後書 11 10| 基督ê真實既然tī我就tī A-kai-a chiah-ê地方，無人會阻止我chit號ê誇口。
哥林多後書 11 11| 是甚麼緣故？是我無疼lín mah？上帝知lah。
哥林多後書 11 12| 總是我所行ê猶原beh行伊，beh絕斷hiah-ê chhē機會ê人ê機會，hō͘ in tī in所誇口ê，究竟kap阮無各樣。
哥林多後書 11 13| 因為hit號人是假使徒，行tāi-chì奸詐，家己裝做基督ê使徒。
哥林多後書 11 14| 這也無奇怪；因為撒旦也家己裝做光明ê天使。
哥林多後書 11 15| 所以伊ê差用家己裝親像義ê差用，這也m̄是大事。In ê結局beh照in ê所行。
哥林多後書 11 16| 我koh講，人m̄-thang看我做戇；總是若án-ni，就tio̍h猶原接納我親像戇，hō͘我也thang略略á誇口。
哥林多後書 11 17| 我taⁿ所講ê m̄是照主來講；是親像戇，大膽來誇口。
哥林多後書 11 18| 既然有chōe-chōe人照肉體來誇口，就我也beh誇口。
哥林多後書 11 19| Lín既然是知識ê人，就歡喜容允戇ê人。
哥林多後書 11 20| 設使有人款待lín做奴僕，吞咬lín，掠lín，自高，siàn lín ê面，lín就容允伊。
哥林多後書 11 21| 我講án-ni是無體面，ná親像阮前是軟chiáⁿ。總是人tī甚麼tāi-chì好膽，我也好膽；我講chit句是戇話。
哥林多後書 11 22| In是希伯來人mah？我也是。In是以色列人mah？我也是。In是亞伯拉罕ê後裔mah？我也是。
哥林多後書 11 23| In是基督ê差用mah？我koh-khah是；(我親像狂teh講。) 我tio̍h磨iáu khah-chōe，關落監也khah-chōe，受phah到bōe算得，chōe-chōe pái險險死。
哥林多後書 11 24| 我hō͘猶太人phah五pái，每pái四十下減一下。
哥林多後書 11 25| 三pái受柺á phah，一pái受tio̍h石頭tìm，三pái tú-tio̍h船破，一日一暝tī深海；
哥林多後書 11 26| 常常le̍k路，tú-tio̍h 江河ê危險，賊馬ê危險，本族ê危險，外邦ê危險，城內ê危險，曠野ê危險，海面ê危險，假兄弟ê危險；
哥林多後書 11 27| 受勞碌kap艱苦ta̍uh-ta̍uh無睏，iau kòa嘴乾，ta̍uh-ta̍uh無食，寒kòa thǹg-pak-theh。
哥林多後書 11 28| 除去chiah-ê外事，iáu有一項ta̍k日teh我，就是替眾教會掛慮。
哥林多後書 11 29| Chī-chūi軟弱，也我無續軟弱ah？Chī-chūi tio̍h-tak，也我ê心無親像火to̍h ah？
哥林多後書 11 30| 我若不得不tio̍h誇口，就beh誇口關係我軟弱ê事。
哥林多後書 11 31| 主耶穌ê上帝，也是伊ê父，永遠thang o-ló ê，知我無白賊。
哥林多後書 11 32| Tī大馬色A-lí-ta̍t王所設ê地方官把守大馬色人ê城beh掠我；
哥林多後書 11 33| 但是我tùi窗á，用筐tùi城牆hō͘人lūi落去，脫離伊ê手。
哥林多後書 12 1| 雖然無利益，我不得不tio̍h誇口；我beh講起主ê異象kap啟示。
哥林多後書 12 2| 我bat一人tiàm-tī基督ê，十四年前受帶到第三層天；或是tiàm-tī身軀，我m̄知；或是無tiàm-tī身軀，我也m̄知；上帝知。
哥林多後書 12 3| 我bat一個親像chit號ê人，或是tiàm-tī身軀，或是無tī身軀，我m̄知，上帝知；
哥林多後書 12 4| 伊受帶到樂園，聽見bōe得thang講ê話，就是人所m̄-thang講ê。
哥林多後書 12 5| 我beh為tio̍h chit號人誇口；但是為tio̍h家己，除我ê軟弱以外，我無beh誇口。
哥林多後書 12 6| 我若ài beh誇口，也m̄是戇，因為我beh講真實；總是我家己約束，驚了人ê評論我khah過頭tī伊所看見我，á是伊tùi我所聽見ê。
哥林多後書 12 7| Koh因為chiah-ê啟示ê極大，免得我過頭自高，所以hō͘我肉體內有刺，就是撒旦ê使者來phah我，免得我過頭自高。
哥林多後書 12 8| 為tio̍h án-ni，我三pái求主，hō͘ hit-ê離開我。
哥林多後書 12 9| 伊kā我講，有我ê恩，你就夠額；因為我ê氣力是tī人ê軟弱來成。所以我真歡喜，khah ài誇口我chiah-ê軟弱，hō͘基督ê氣力tòa tī我。
哥林多後書 12 10| 所以我為tio̍h基督掠chiah-ê軟弱、欠缺、khún-tio̍k、困迫做歡喜；因為我軟弱ê時，反tńg有氣力。
哥林多後書 12 11| 我成做戇，是lín逼tio̍h我；因為我合該tio̍h hō͘ lín o-ló；我雖然無甚麼tī-teh，實在無khah輸hiah-ê上等 ê使徒。
哥林多後書 12 12| 使徒ê證據，我果然用百般ê吞忍來行tī lín中間，就是chiah-ê兆頭、神蹟、權能。
哥林多後書 12 13| 除去chit項，我無連累lín，以外，lín iáu有甚麼事m̄值tio̍h其餘ê教會？Chit-ê無公道ê所在，請lín寬恕我。
哥林多後書 12 14| Taⁿ chit-ê是我第三pái備辦便beh去lín hia，也無beh連累lín；我所憶tio̍h ê就是lín，m̄是lín ê物；因為kiáⁿ兒m̄應該kā父母粒積，是父母kā kiáⁿ兒粒積。
哥林多後書 12 15| 我真歡喜為tio̍h lín ê靈魂來開費，也費盡家己ê性命；總無我jú疼lín，jú少得tio̍h lín ê疼mah？
哥林多後書 12 16| 有人講我無拖thūi lín，是我奇巧，用詭譎ê部數來the̍h lín。
哥林多後書 12 17| 我所差去lín hia ê人，其中我有bat用甚麼人lut lín ah？
哥林多後書 12 18| 我勸提多，也差一個兄弟kap伊去。提多bat lutl ín mah？阮所行kiám m̄是同一個神？同一樣ê腳步mah？
哥林多後書 12 19| Lín到taⁿ掠做阮對lín teh分訴，阮tiàm-tī基督，講話tī上帝ê面前。所疼ê兄弟ah，一切ê事lóng是為tio̍h建立lín。
哥林多後書 12 20| 因為我teh驚，驚了我來ê時kiám-chhái tú-tio̍h lín無照我所ài，也lín tú-tio̍h我照lín所m̄ ài；驚了有相爭、怨妒、受氣、結黨、譭謗、講ka-chiah後話、phín-phóng、紛亂，chiah-ê事；
哥林多後書 12 21| 也驚了我koh來ê時，我ê上帝hō͘我tī lín ê面前卑微，我也為tio̍h chōe-chōe從前犯罪，也無反悔in所行ê污穢、姦淫、放蕩ê人來憂悶。
哥林多後書 13 1| Chit-ê是第三pái我beh到lín hia，用兩三ê干證ê人ê嘴，ta̍k句lóng有憑準。
哥林多後書 13 2| 我bat事先講ê，taⁿ koh事先講伊，親像第二pái saⁿ-kap tī-teh，也現今saⁿ離開，kā chiah-ê從前犯罪ê，以及其餘ê眾人講，我若koh來，無beh寬恕；
哥林多後書 13 3| 因為lín ài得tio̍h基督tiàm-tī我來講話ê憑據；伊ǹg lín m̄是軟弱，就是有權能tī lín中間。
哥林多後書 13 4| 伊tùi軟弱來受釘十字架；總是tùi上帝ê權能來活。親像án-ni，阮tiàm-tī伊也軟弱，總是tùi上帝ǹg lín所顯明ê權能beh kap伊saⁿ-kap活。
哥林多後書 13 5| Lín tio̍h試看本身有tiàm-tī信á無；tio̍h家己驗看。á是m̄知，lín若m̄是thang棄sak ê，就有耶穌基督tiàm-tī lín？
哥林多後書 13 6| 阮也ǹg望lín會知阮m̄是thang棄sak ê。
哥林多後書 13 7| Taⁿ阮求上帝hō͘ lín所行無一項pháiⁿ，m̄是beh顯明阮做thang接納ê，是beh hō͘ lín ê行做lóng好，阮雖然做親像thang棄sak ê，也thang。
哥林多後書 13 8| 因為阮bōe會做甚麼來逆真理，就是幫贊真理。
哥林多後書 13 9| 阮軟弱，lín勇壯，阮就歡喜；阮所祈求ê就是hō͘ lín能完全。
哥林多後書 13 10| 因為án-ni，我saⁿ離開ê時，寫chiah-ê hō͘ lín，thang tī saⁿ見面ê時，免照主所hō͘我ê權，來用嚴法；chit-ê權是beh起造，m̄是beh chhia倒。
哥林多後書 13 11| 兄弟ah，結尾來講，tio̍h歡喜，tio̍h完全，tio̍h受安慰，tio̍h同心，tio̍h和睦；就賞賜仁愛kap平安ê上帝beh kap lín tī-teh。
哥林多後書 13 12| tio̍h用聖ê saⁿ-chim來saⁿ請安。
哥林多後書 13 13| Chiah-ê聖徒lóng請安lín。
哥林多後書 13 14| 願主耶穌基督ê恩典，上帝ê疼痛，聖神ê相通，kap lín眾人tī-teh。
加拉太書 1 1| 保羅做使徒(m̄是出tī人，也m̄是tùi人，就是tùi耶穌基督kap hō͘伊tùi死人中koh活ê父上帝)
加拉太書 1 2| taⁿ kap同tī-teh ê眾兄弟，phoe寄hō͘加拉太chiah-ê教會：
加拉太書 1 3| 願lín tùi父上帝kap咱ê主耶穌基督得tio̍h恩典平安；
加拉太書 1 4| 伊為tio̍h咱ê罪獻家己，beh救咱出現今pháiⁿ ê世代，就是照咱ê父上帝ê旨意；
加拉太書 1 5| 願榮光歸伊到代代。À-bēng。
加拉太書 1 6| 前tī基督ê恩召lín ê，lín離開伊到chiah緊，去thàn別樣ê福音，是我所奇怪；
加拉太書 1 7| hit-ê別ê m̄是福音，不過有人攪擾lín，ài phah亂基督ê福音nā-tiāⁿ。
加拉太書 1 8| Taⁿ設使阮，á是tùi天來ê天使傳福音hō͘ lín，各樣tī阮所bat傳hō͘ lín ê，伊tio̍h受咒詛。
加拉太書 1 9| 親像阮前bat講ê，taⁿ我koh講伊，若有人傳福音hō͘ lín，各樣tī lín所bat受ê，伊tio̍h受咒詛。
加拉太書 1 10| 我taⁿ是teh對人諂媚mah？ á是對上帝ah？Á是我teh求hō͘人歡喜ah？我若iáu-kú ài hō͘人歡喜，就m̄是基督ê奴僕。
加拉太書 1 11| 兄弟ah，我報lín知論我平素所傳ê福音，hit-ê m̄是照人ê意思。
加拉太書 1 12| 因為我未bat tùi人受tio̍h，也無受人教示，是tùi耶穌基督ê啟示。
加拉太書 1 13| Lín bat聽見我前tī猶太到所行做ê，就是khún-tio̍k上帝ê教會真thiám，來陷害伊。
加拉太書 1 14| Koh我tī猶太到比本族同輩ê chōe-chōe人khah進步，為tio̍h我祖宗ê遺傳koh-khah熱心。
加拉太書 1 15| 但是tùi阮老母ê胎分別我，用伊ê恩典召我ê上帝，
加拉太書 1 16| 既然歡喜將伊ê Kiáⁿ顯明tī我，beh hō͘我宣傳伊tī外邦，我就無kap人參詳，
加拉太書 1 17| 也無上耶路撒冷就近hiah-ê事先我做使徒ê；獨獨去阿拉伯，koh 倒tńg來大馬色。
加拉太書 1 18| 三年後，我上耶路撒冷，去探磯法，kap伊tòa十五日。
加拉太書 1 19| 其餘ê使徒，除去主ê兄弟雅各以外，我lóng無見tio̍h。
加拉太書 1 20| Taⁿ我所寫hō͘ lín ê，我tī上帝ê面前無白賊。
加拉太書 1 21| 後來我到敘利亞kap Ki-lī-ka ê地方。
加拉太書 1 22| Hit時屬猶太地tiàm-tī基督chiah-ê教會，iáu-kú m̄-bat我ê面；in kan-ta聽見講，
加拉太書 1 23| 前khún-tio̍k咱ê，taⁿ傳伊平素所陷害ê教；
加拉太書 1 24| 就因為我歸榮光上帝。
加拉太書 2 1| 過十四年，我kap巴拿巴koh上耶路撒冷，也chhōa提多saⁿ-kap去。
加拉太書 2 2| 我是奉啟示chiah上去；koh將我tī外邦所傳ê福音對in排列，是另外tùi有名望ê人排列，免我現今á是以前所行ê歸tī空空。
加拉太書 2 3| Kap我去ê提多，是希利尼人，也無hō͘人勉強伊受割禮。
加拉太書 2 4| 是為tio̍h有暗靜引進來假ê兄弟，in暗靜入來偷看阮tiàm-tī基督耶穌所有ê自由，beh hō͘阮成做奴僕。
加拉太書 2 5| 阮未bat一時降服來讓in，是beh hō͘福音ê真理長長存tī lín中間。
加拉太書 2 6| 對ti7hiah-ê號做有名望ê人，(無論in前是甚麼等號ê人，tī我無ch活；上帝無用外貌取人) ，究竟hiah-ê有名望ê人tī我無加添甚麼。
加拉太書 2 7| 反tńg是án-ni，in看見主託重我傳福音hō͘未受割禮ê，親像託重彼得傳福音hō͘已經受割禮ê，
加拉太書 2 8| (因為出力行tī彼得，hō͘伊做受割禮ê ê使徒，也出力行tī我，hō͘我做外邦ê使徒) ，
加拉太書 2 9| koh知所賞賜我ê恩典，就雅各、磯法、約翰，人看做柱石ê，chhun chiàⁿ手kap我chham巴拿巴相交陪，hō͘阮去就近外邦人，也in去就近受割禮ê；
加拉太書 2 10| 獨獨ài阮siàu念sòng-hiong人；這也是我本致意teh行ê。
加拉太書 2 11| 但是磯法到安提阿ê時，我當面抵敵伊，是伊有犯罪。
加拉太書 2 12| 因為有kúi-nā人tùi雅各hia來，猶未到ê時，伊kap外邦人saⁿ-kap食；in已經到，伊驚受割禮ê人，就退開來家己分別。
加拉太書 2 13| 其餘ê猶太人也kap伊裝做，致到連巴拿巴也tùi in ê裝做受引誘。
加拉太書 2 14| 總是我看見in無照直行來thàn福音ê真理，就tī眾人ê面前kā磯法講，你是猶太人，做人既然親像外邦人，無親像猶太人，啥事teh勉強外邦人學猶太人ah？
加拉太書 2 15| 咱出世做猶太人，m̄是外邦ê罪人。
加拉太書 2 16| 既然知人得tio̍h稱做義，m̄是tùi thàn律法，獨獨tùi信耶穌基督，咱也有信靠基督耶穌，hō͘咱tùi信基督得tio̍h稱做義，m̄是tùi thàn律法，因為tùi thàn律法無人能得tio̍h稱做義。
加拉太書 2 17| Taⁿ設使咱teh求tī基督得tio̍h稱做義，也家己iáu-kú顯出做有罪ê人，án-ni基督是罪惡ê差用mah？斷斷m̄是；
加拉太書 2 18| 因為我若koh起我前所廢ê，就是表明家己做犯法ê人。
加拉太書 2 19| 因為我tùi律法，就ǹg律法已經死，beh hō͘我ǹg上帝來活。
加拉太書 2 20| 我bat kap基督同釘十字架；我iáu-kú teh活，m̄是猶原我，就是基督tiàm-tī我teh活；koh我現今tī肉體所有ê活，是在tī信上帝ê Kiáⁿ來活，伊bat疼我，替我獻家己。
加拉太書 2 21| 我無廢無上帝ê恩典；因為tùi律法若會得tio̍h義，就基督無因端來死。
加拉太書 3 1| 戇ê加拉太人ah，耶穌基督釘十字架已經形容真明tī lín ê目睭前，taⁿ lín hō͘ 是誰迷去ah？
加拉太書 3 2| 我kan-ta問lín一項，Lín前受tio̍h聖神是tùi thàn律法來行，á是tùi聽來信ah？
加拉太書 3 3| Lín到chiah戇ah？Lín既然tī聖神做起頭，taⁿ就tī肉體chhiâⁿ尾mah？
加拉太書 3 4| Lín受hiah-chōe項ê艱苦kiám空空mah？總無真正空空ah。
加拉太書 3 5| Hit-ê賞賜lín聖神，koh出力行chiah-ê權能tī lín中間ê，是tùi lín thàn律法來行，á是tùi lín聽來信ah？
加拉太書 3 6| 親像亞伯拉罕信上帝，就kā伊算做義。
加拉太書 3 7| 所以lín tio̍h知，見若信ê人就是亞伯拉罕ê kiaⁿ孫。
加拉太書 3 8| 聖經事先看出上帝beh hō͘外邦人tùi信稱做義，就事先傳福音hō͘亞伯拉罕講，萬邦beh對你得tio̍h福氣。
加拉太書 3 9| 可見見若信ê人kap有信ê亞伯拉罕同得tio̍h福氣。
加拉太書 3 10| 見若靠本身行律法ê lóng受咒詛；因為有記載講，見若無長長照律法ê冊lóng總所記載來行伊ê，tio̍h受咒詛。
加拉太書 3 11| Taⁿ靠律法無人tī上帝ê面前稱做義是明，因為，義ê人beh tùi信來活。
加拉太書 3 12| 但是律法m̄是tùi信，獨獨，行chiah-ê ê，beh tùi chiah-ê來活。
加拉太書 3 13| 基督已經贖回咱脫離律法ê咒詛，因為伊為tio̍h咱成做咒詛，因為有記載講，見若召tī柴裡ê受咒詛；
加拉太書 3 14| beh hō͘亞伯拉罕ê福氣，tùi基督耶穌，續到tī外邦，hō͘咱tùi信得tio̍h所應允ê聖神。
加拉太書 3 15| 兄弟ah，我照人ê tāi-chì來講：雖然是人ê約，若已經定tio̍h，就無人kā伊廢無á是加添。
加拉太書 3 16| Taⁿ chiah-ê應允是對亞伯拉罕以及伊ê後裔講。伊無講，以及你chiah-ê後裔，親像指chōe-chōe人；是講，以及你ê後裔，親像指一人，就是基督。
加拉太書 3 17| Taⁿ我講，上帝所事先定tio̍h ê約，m̄是hit-ê四百三十年後ê律法所能kā伊廢無，致到所應允ê歸tī空空。
加拉太書 3 18| 因為承接家業，但是tùi律法，就無tùi應允；總是上帝恩賜亞伯拉罕是照應允。
加拉太書 3 19| Án-ni律法是怎樣？是為tio̍h chiah-ê過失來加設，thèng候hit-ê得tio̍h應允ê後裔到；也是tùi天使，經過中保ê手，來設。
加拉太書 3 20| Taⁿ中保m̄是做一個ê中保，但是上帝是一個。
加拉太書 3 21| Án-ni律法kap上帝ê應允對逆mah？斷斷m̄是。因為若bat傳一個律法能hō͘人活ê，就義實在是tùi律法。
加拉太書 3 22| 總是聖經已經將萬人圍tī罪惡內，beh hō͘所應允ê，thang tùi信耶穌基督，來賞賜hiah-ê信ê人。
加拉太書 3 23| 總是chit-ê信未到ê事先，咱受顧守tī律法下，圍teh來thèng候beh顯明ê信。
加拉太書 3 24| Án-ni律法是做管顧gín-ná ê，chhōa咱到基督，hō͘咱tùi信來稱做義。
加拉太書 3 25| 但是信已經到，就無koh降服tī管顧gín-ná ê。
加拉太書 3 26| 因為lín tùi信靠基督耶穌，lóng做上帝ê kiáⁿ。
加拉太書 3 27| 因為lín見若受洗禮來入tī基督ê，是bat穿基督。
加拉太書 3 28| 無有猶太á是希利尼，奴僕á是自由ê，ta-po͘人婦人人ê分別；因為lín tī基督耶穌lóng是一個。
加拉太書 3 29| Lín若屬基督就做亞伯拉罕ê後裔，照應允來做後嗣。
加拉太書 4 1| Taⁿ我講後嗣，雖然是全業ê主，iáu做gín-ná ê時，kap奴僕無各樣；
加拉太書 4 2| 就是降服監督ê kap管家ê，thèng候老父所限定ê期到。
加拉太書 4 3| 親像án-ni，咱做gín-ná ê時，也做奴僕，降服chit世間ê小學。
加拉太書 4 4| 但是到hit-ê時已經滿，上帝差伊ê kiáⁿ，tùi婦人人來出世，
加拉太書 4 5| 出世tī律法下，來贖回律法下ê人，hō͘咱受設立做kiáⁿ。
加拉太書 4 6| 為tio̍h lín是做kiáⁿ，上帝差伊ê kiáⁿ ê神入咱ê心，喉叫講，阿爸，父ah。
加拉太書 4 7| 親像án-ni，你 m̄是猶原做奴僕，就是做kiáⁿ；既然做kiáⁿ，就tùi上帝來做後嗣。
加拉太書 4 8| 總是當時lín m̄-bat上帝，做hiah-ê生成m̄是上帝ê ê奴僕。
加拉太書 4 9| 但是taⁿ已經bat上帝，khah好tio̍h講hō͘上帝所bat，怎樣倒tńg koh ǹg hiah-ê軟chiáⁿ空空ê小學，就是lín所ài koh重再做in ê奴僕ê ah？
加拉太書 4 10| Lín致意守日、月、節、年。
加拉太書 4 11| 我替lín真驚，驚了我所為tio̍h lín tio̍h磨ê會空空。
加拉太書 4 12| 兄弟ah，我求lín tio̍h親像我，因為我也親像lín。
加拉太書 4 13| Lín lóng未bat刻虧我；lín知我頭一pái傳福音hō͘ lín，是因為肉體ê軟弱。
加拉太書 4 14| Hit-tia̍p為tio̍h我ê肉體lín有受試，iáu-kú無看輕，也無厭賤；是接納我親像上帝ê天使；也親像基督耶穌一樣。
加拉太書 4 15| Lín當時所歡喜ê福氣tī tá-lo̍h？因為我干證lín，設使能做得，lín就iah lín ê目睭hō͘我。
加拉太書 4 16| Taⁿ我用真實kā lín講，是成做lín ê仇讎mah？
加拉太書 4 17| In kap lín親熱，m̄是好意，是ài隔斷lín，hō͘ lín kap in親熱。
加拉太書 4 18| 獨獨tī好事來常常hō͘人kap lín親熱ê，是好；m̄-nā我kap lín tī-teh ê時tio̍h án-ni。
加拉太書 4 19| 我ê細kiáⁿ ah，我為lín koh受生產ê艱苦，到基督ê形狀成tī lín ê心；
加拉太書 4 20| 我ài chit-tia̍p kap lín tī-teh，來換我ê聲；因為我為tio̍h lín躊躇。
加拉太書 4 21| Lín ài降服律法ê，tio̍h kā我講，lín kiám無聽見律法mah？
加拉太書 4 22| 因為有記載講，亞伯拉罕有兩個kiáⁿ，一個是女婢生ê，一個是自由ê生ê。
加拉太書 4 23| 但是hit-ê tùi女婢ê，是照肉體來生；hit-ê tùi自由ê，是tùi應允來生。
加拉太書 4 24| Chiah-ê lóng有譬喻tī-teh；因為hit兩個婦人人是做兩個約；一個出tī西奈山，所生ê做奴僕，就是夏甲。
加拉太書 4 25| Chit-ê夏甲是阿拉伯ê西奈山，koh kap現今ê耶路撒冷siāng類，因為伊kap伊chiah-ê kiáⁿ做奴僕。
加拉太書 4 26| 獨獨tī頂面ê耶路撒冷是自由，是咱ê老母。
加拉太書 4 27| 因為有記載，講，	你無懷孕，無生kiáⁿ ê，tio̍h歡喜；	無有生產ê艱苦ê，tio̍h出大聲來叫；	因為家己tòa ê婦人人，比有丈夫ê，伊ê kiáⁿ iáu khah-chōe ê。
加拉太書 4 28| 兄弟ah，咱親像以撒做應允ê kiáⁿ。
加拉太書 4 29| 但是親像當時照肉體來生ê khún-tio̍k照神來生ê，chit-tia̍p也是án-ni。
加拉太書 4 30| M̄-kú聖經講怎樣？Tio̍h趕出女婢kap伊ê kiáⁿ，因為女婢ê kiáⁿ決斷bōe-thang kap自由ê ê kiáⁿ同承接業。
加拉太書 4 31| 兄弟ah，án-ni咱m̄是女婢ê kiáⁿ，是自由ê ê kiáⁿ。
加拉太書 5 1| 基督tháu放咱做自由，所以lín tio̍h khiā在，莫得koh掛tio̍h hit-ê做奴僕ê擔。
加拉太書 5 2| 我保羅kā lín講，lín若受割禮，就基督無利益tī lín。
加拉太書 5 3| 我koh再對ta̍k-ê受割禮ê人證明，伊tio̍h行齊全ê律法，親像欠債tio̍h還。
加拉太書 5 4| Lín ài tùi律法稱做義ê，是已經kap基督絕斷，已經tùi恩典ê位lut落去。
加拉太書 5 5| 因為咱óa靠神，tùi信teh thèng候所ǹg望ê義。
加拉太書 5 6| 因為tiàm-tī基督耶穌受割禮，á無受割禮，lóng無功效，獨獨信，tùi仁愛來行ê，chiah有功效。
加拉太書 5 7| Lín前是gâu走；是誰阻擋lín，致到lín無thàn真理ah？
加拉太書 5 8| Hit號ê苦勸m̄是tùi召lín ê出。
加拉太書 5 9| 淡薄ê酵能發kui-sn̂g。
加拉太書 5 10| 我tiàm-tī主深信，lín不致有別樣ê心志；獨獨攪擾lín ê，無論是甚麼人，伊beh受擬罪。
加拉太書 5 11| 兄弟ah，我若iáu teh傳割禮，啥事iáu-kú受khún-tio̍k ah？Án-ni十字架ê做塞礙，已經廢無ah。
加拉太書 5 12| 願hiah-ê phah亂lín ê將家己割斷。
加拉太書 5 13| 兄弟ah，lín受召是來得tio̍h自由；獨獨莫得用自由做肉體ê機關，是tio̍h tùi仁愛相服事。
加拉太書 5 14| 因為全律法包含tī一句，就是講，疼厝邊親像家己。
加拉太書 5 15| 設使lín相吞咬，驚了會相滅無；lín tio̍h謹慎。
加拉太書 5 16| Taⁿ我講，lín tio̍h照神來行，就無成肉體ê私慾。
加拉太書 5 17| 因為肉體ài攻擊神，神ài攻擊肉體；兩個相對敵，hō͘ lín無行所ài行ê。
加拉太書 5 18| 獨獨lín若hō͘聖神所引chhōa，就無tī律法下。
加拉太書 5 19| Taⁿ肉體ê品行有露現，親像姦淫、污穢、邪癖、
加拉太書 5 20| 拜偶像、邪術、結冤仇、相爭、怨恨、受氣、結黨、分pêng、異端、
加拉太書 5 21| 怨妒、酒醉、放蕩，以及親像chit號ê；我前bat事先講，taⁿ也事先kā lín講，見若常常行án-ni ê，將來無承接上帝ê國。
加拉太書 5 22| 但是聖神ê果子就是仁愛、歡喜、和平、
加拉太書 5 23| 吞忍、慈悲、善良、忠信、溫柔、撙節；親像chit號，無有律法禁伊。
加拉太書 5 24| Koh屬基督耶穌ê人bat將肉體，kap伊ê前伊ê慾，釘tī十字架。
加拉太書 5 25| 咱若照神來活，tio̍h照神來行。
加拉太書 5 26| 莫得對重空空ê榮光，相激氣，相怨妒。
加拉太書 6 1| 兄弟ah，若有人無tiuⁿ-tî陷落罪過，lín屬tī神ê人tio̍h用溫柔ê心神歸正伊，也tio̍h家己關防，驚了lín也tú-tio̍h試。
加拉太書 6 2| Lín ta̍k人ê重擔tio̍h相仝擔；用án-ni來盡基督ê法.
加拉太書 6 3| 無，也家己掠做有ê，是騙家己。
加拉太書 6 4| Ta̍k人tio̍h省察家己ê所行，就有thang誇口ê，在tī本身，無在tī別人。
加拉太書 6 5| 因為ta̍k人beh擔伊家己ê擔。
加拉太書 6 6| 學習道理ê，tio̍h將ta̍k項好物hō͘教示伊ê saⁿ-kap有份。
加拉太書 6 7| 莫得家己錯誤，上帝bōe侮慢得；因為人所掖ê是甚麼，伊也beh收hit號。
加拉太書 6 8| 為tio̍h家己ê肉體掖ê，beh tùi肉體來收成敗壞；為tio̍h聖神掖ê，beh tùi聖神來收成永活。
加拉太書 6 9| 咱行好m̄-thang失志，因為若無折站，到期能收成。
加拉太書 6 10| 所以iáu有機會，咱tio̍h行好tī眾人，tī hiah-ê tùi信成做一家ê人，koh-khah tio̍h致意。
加拉太書 6 11| Lín看我親手寫hō͘ lín ê字到chiah大。
加拉太書 6 12| 見若ài用肉體裝飾好看ê，in勉強lín受割禮，無m̄是ài免得為tio̍h基督ê十字架受khún-tio̍k。
加拉太書 6 13| 因為in受割禮，連家己也無守律法；獨獨ài lín受割禮，hō͘ in thang tī lín ê肉體誇口。
加拉太書 6 14| 但是我斷斷m̄誇口別項，只有誇口咱ê主耶穌基督ê十字架nā-tiāⁿ；tùi chit-ê就世間ǹg我釘十字架，我ǹg世間也是án-ni。
加拉太書 6 15| 因為受割禮，無受割禮，lóng無要緊；要緊就是做新創造ê人。
加拉太書 6 16| 見若照chit-ê準繩 來行ê，願平安憐憫到tī in，也到tī上帝以色列ê百姓。
加拉太書 6 17| Taⁿ了後，人m̄-thang攪擾我；因為我ê身軀有帶耶穌ê痕跡。
加拉太書 6 18| 兄弟ah，願咱ê主耶穌基督ê恩典kap lín ê心神tī-teh。À-bēng。
以弗所書 1 1| Tùi上帝ê旨意做基督耶穌ê使徒，保羅，phoe寄hō͘ tiàm以弗所chiah-ê聖徒，忠信tī基督耶穌ê；
以弗所書 1 2| 願lín對咱ê父上帝kap主耶穌基督得tio̍h恩典平安。
以弗所書 1 3| 願咱ê主耶穌基督ê上帝，也是伊ê父，得tio̍h o-ló；伊tī基督bat賞賜咱tī天裡ta̍k項屬tī神ê福氣；
以弗所書 1 4| 就是照伊創造世間ê事先tī基督揀咱，hō͘咱tī伊ê面前成做聖，無thang嫌；
以弗所書 1 5| 伊照伊ê旨意所歡喜ê，用仁愛事先定tio̍h咱tùi耶穌基督得tio̍h做kiáⁿ，來歸tī伊，
以弗所書 1 6| hō͘伊恩典ê榮光得tio̍h o-ló；chit-ê恩典就是伊tī所疼ê Kiáⁿ賞賜咱ê；
以弗所書 1 7| tiàm-tī伊咱tùi伊ê血得tio̍h贖回，赦免罪過，照伊恩典ê富有；
以弗所書 1 8| 伊將chit-ê恩典，用ta̍k樣ê智慧kap見識，賞賜咱到滿滿；
以弗所書 1 9| 已經hō͘咱知伊旨意ê奧妙，照伊ê好意，就是伊tī本身所事先定tio̍h ê，
以弗所書 1 10| beh tī chiah-ê日期完滿ê時，設法hō͘萬物，不論tī天裡ê tī地裡ê，lóng tī基督來合一；
以弗所書 1 11| tiàm-tī伊咱也成做家業，就是事先受定tio̍h ê，照hit-ê thàn家己ê旨意行萬項有ê ê意思，
以弗所書 1 12| beh hō͘伊ê榮光tùi阮事先ǹg望tī基督ê人得tio̍h o-ló；
以弗所書 1 13| tiàm-tī伊，lín也已經聽見真理ê道，救lín ê福音，既然信就tiàm-tī伊有受所應允ê聖神蓋印，
以弗所書 1 14| 伊就是做咱承接業ê chún-tǹg，到上帝所得tio̍h ê業贖回，hō͘伊ê榮光得tio̍h o-ló。
以弗所書 1 15| 因為án-ni，我既然聽見lín中間tī主耶穌ê信，kap顯出tī眾聖徒ê仁愛，
以弗所書 1 16| 就為tio̍h lín感謝無soah，祈禱ê時siàu念lín；
以弗所書 1 17| 求咱ê主耶穌基督ê上帝，榮光ê父，賞賜lín智慧啟示ê神，來深bat上帝；
以弗所書 1 18| lín ê心目得tio̍h光明，hō͘ lín知伊召人所ǹg望ê是怎樣，伊ê業tī聖徒中榮光ê富有到怎樣，
以弗所書 1 19| koh知伊ê權能ǹg tī咱chiah-ê信ê人大到怎樣，
以弗所書 1 20| 照伊前所bat行tī基督大權能大氣力ê功用，hō͘伊tùi死人中koh活，tī天裡坐伊ê大pêng，
以弗所書 1 21| pôaⁿ過lóng總辦政事ê，掌權ê，才能ê，治理ê，kap一切所號ê名，m̄-nā tī今世也tī來世，lóng pôaⁿ過遠遠；
以弗所書 1 22| koh hō͘萬項有降服tī伊ê腳下，koh將伊做管萬有ê頭，來賞賜教會；
以弗所書 1 23| 教會是伊ê身軀，伊所充滿ê；伊也是用萬有充滿萬有ê。
以弗所書 2 1| Koh lín平素tùi lín ê過失lín ê罪過來死ê，伊也bat hō͘ lín koh活；
以弗所書 2 2| 是lín前行tī hit中間，thàn chit世間ê風俗，kap空中掌權ê君王，就是現今運行tī悖逆ê人hit-ê神；
以弗所書 2 3| 其中阮前也lóng tī阮肉體ê私慾teh行做，thàn肉體kap心內ê意思，生成是做thang受氣ê，親像別人一樣；
以弗所書 2 4| 總是上帝ê憐憫真豐盛，為tio̍h伊疼咱ê大仁愛，
以弗所書 2 5| 當咱tùi過失已經死ê時，就hō͘咱kap基督同活，(lín tùi恩典得tio̍h救) ，
以弗所書 2 6| 也hō͘咱tī基督耶穌kap伊同起來，同坐tī天裡；
以弗所書 2 7| koh tùi伊tī基督耶穌所賞賜咱ê仁慈，beh tī後世代顯明伊恩典ê極富有；
以弗所書 2 8| 因為lín tùi恩典得tio̍h救，是tùi信；這也m̄是出tī lín本身，是上帝所賞賜；
以弗所書 2 9| m̄是出tī所行，免得人誇口。
以弗所書 2 10| 因為lín是伊所做成ê，受創造tī基督耶穌；來行好事，就是上帝事先備辦ê，beh hō͘咱行伊。
以弗所書 2 11| 所以lín tio̍h記得，lín前照肉體做外邦人，hō͘ hiah-ê稱做割禮ê人稱lín做無受割禮，in ê割禮就是tùi人ê手所行tī肉體ê；
以弗所書 2 12| hit時lín無基督，以色列ê國無份，tī chiah-ê應允ê約無干涉，無所ǹg望，tiàm-tī世間m̄-bat上帝。
以弗所書 2 13| Lín平素離開遠遠ê，taⁿ tiàm-tī基督耶穌，tùi伊ê血有得tio̍h近óa。
以弗所書 2 14| 因為伊是做咱ê和平，hō͘兩pêng做一個，拆去hit中間相隔ê牆，
以弗所書 2 15| koh tī伊ê肉體廢無結冤仇ê因端，就是chiah-ê誡命ê律法，記載tī規例ê；beh tī伊本身，將兩pêng造成一個新ê人，來成就和平；
以弗所書 2 16| koh已經tī十字架除去hit-ê冤仇，beh hō͘兩pêng，tī一體，tùi十字架，kap上帝和；
以弗所書 2 17| koh來傳和平hō͘ lín遠ê人，也傳和平hō͘近ê；
以弗所書 2 18| 因為tùi伊，咱兩pêng tī一個神得tio̍h親近父。
以弗所書 2 19| Án-ni lín無koh做外面人，寄腳ê；就是kap chiah-ê聖徒siāng國，做上帝家內ê人，
以弗所書 2 20| 受起造tī chiah-ê使徒kap先知ê地基頂，基督耶穌家己做厝角要緊ê石；
以弗所書 2 21| 在tī伊見若所起ê，lóng相連絡，tiàm-tī主來漸漸成做聖殿；
以弗所書 2 22| lín也tiàm-tī伊saⁿ-kap受起造，成做上帝用神所khiā起ê厝。
以弗所書 3 1| 因為án-ni，我保羅，為tio̍h lín外邦人做基督耶穌ê囚犯，
以弗所書 3 2| lín若bat聽見上帝為tio̍h lín所賞賜我恩典ê職份，
以弗所書 3 3| 就是用啟示hō͘我知hit-ê奧妙，親像我已經有大略寫ê，
以弗所書 3 4| lín讀伊，就會曉得我知影基督ê奧妙，
以弗所書 3 5| 是前代未bat hō͘人知ê，無親像現今tī聖神啟示伊chiah-ê聖ê使徒先知一樣，
以弗所書 3 6| 就是外邦人tī基督耶穌，tùi福音，同做後嗣，同做一個身體，saⁿ-kap有份tī所應允ê；
以弗所書 3 7| 我做chit-ê福音ê差用，照上帝恩典ê賞賜，就是照伊ê權能所運行來賞賜我ê。
以弗所書 3 8| 我是眾聖徒中siōng第一細ê得tio̍h chit-ê恩典賞賜我，thang將基督bōe測度得ê富有傳hō͘外邦，
以弗所書 3 9| 也hō͘眾人lóng明白chit-ê奧妙是怎樣安排，就是歷代以來khǹg密tī造萬物ê上帝ê；
以弗所書 3 10| taⁿ beh tùi教會hō͘ tī天裡chiah-ê辦政事ê，有權能ê，知上帝百般ê智慧，
以弗所書 3 11| 照伊tī咱ê主基督耶穌所定tio̍h萬代ê旨意；
以弗所書 3 12| tiàm-tī伊咱chiah-ê tùi信伊，有好膽koh hāi-chāi，來親近上帝。
以弗所書 3 13| 所以求lín莫得為tio̍h我替lín所受ê患難來餒志；這是lín ê榮光。
以弗所書 3 14| 因為án-ni，我跪落tī父ê面前，
以弗所書 3 15| 就是tī天頂地上lóng總ê家tùi伊來號名ê，
以弗所書 3 16| 求伊照伊榮光ê富有，tùi伊ê神，用權能hō͘ lín心內勇健；
以弗所書 3 17| hō͘基督tùi lín ê信來khiā起tī lín ê心，hō͘ lín有釘根hē地基tī仁愛，
以弗所書 3 18| chiah能kap lóng總ê聖徒曉悟hit-ê長、闊、高、深，
以弗所書 3 19| 也知基督ê疼，就是pôaⁿ過tī人所會知ê疼，hō͘ lín照上帝齊備ê充滿來得tio̍h充滿。
以弗所書 3 20| 上帝會行做pôaⁿ過tī咱一切所求所想ê，就是照伊所運行tī咱ê權能，
以弗所書 3 21| 願tī教會kap tī基督耶穌榮光歸伊到萬世，代代無soah。À-bēng。
以弗所書 4 1| 所以我tiàm-tī主做囚犯ê，勸lín行tāi-chì tio̍h合tī所受ê召，
以弗所書 4 2| 凡事謙遜、溫柔，用吞忍，tī仁愛相寬容；
以弗所書 4 3| 用和平相結聯，致意守聖神所賞賜ê合一。
以弗所書 4 4| 因為體一個，神一個，親像lín受召ê ǹg望也是一個，
以弗所書 4 5| 主一個，信一個，洗禮一個，
以弗所書 4 6| 上帝一個，做眾人ê父，tī萬有ê頂面，貫串tī萬有，tiàm-tī萬有ê。
以弗所書 4 7| 總是用恩典hō͘咱ta̍k人，是照基督恩賜ê份量。
以弗所書 4 8| 所以講，	伊升高ê時就掠hiah-ê受掠ê，	也將chiah-ê恩賜分hō͘人。
以弗所書 4 9| (Taⁿ既然講，伊升高，kiám m̄是伊bat降落tī地下mah？
以弗所書 4 10| hit-ê降落ê就是hit-ê升高tī chiah-ê天ê頂面ê，beh充滿萬物。)
以弗所書 4 11| 伊所賞賜ê，有使徒；有先知，有傳福音ê，有牧師kap先生，
以弗所書 4 12| 為tio̍h beh hō͘聖徒齊備，來做差用ê工，起造基督ê身體；
以弗所書 4 13| 直到咱眾人tī信，以及bat上帝ê Kiáⁿ，來合一，到成一個完全ê人，到得tio̍h基督ê充滿來長成hit般；
以弗所書 4 14| beh hō͘咱無koh做gín-ná，hō͘ ta̍k樣教示ê風搖choah漂流，中tio̍h人ê詭計，kap瞞騙，致到hō͘人差謬ê法術；
以弗所書 4 15| 是tiàm-tī仁愛講話真實，hō͘咱tī萬項漸漸大，到tī hit-ê做頭ê，就是基督；
以弗所書 4 16| tùi tī伊，全身結合連絡，就是tùi百節ê相接應，照ta̍k體該然ê運動，致到身軀ná長大，tī仁愛家己起造。
以弗所書 4 17| 所以我講伊，koh tī主證明伊，lín ê所行m̄-thang koh親像外邦人ê所行，in ê心志空空，
以弗所書 4 18| in ê心思烏暗，隔斷tī上帝ê活命，是tùi in m̄知影，in ê心剛硬；
以弗所書 4 19| 既然喪失良心，就放縱家己tī邪癖，tùi貪來行ta̍k樣ê污穢。
以弗所書 4 20| 但是lín學習基督m̄是án-ni；
以弗所書 4 21| lín若果然聽見伊，koh tī伊受教示，照tī耶穌所有ê真實；
以弗所書 4 22| 就是論到從前ê行做，lín thǹg去舊ê人，就是照引誘人ê私慾teh敗壞ê；
以弗所書 4 23| koh lín心神換新，
以弗所書 4 24| 穿hit-ê新ê人，就是照上帝用真理ê義kap聖來創造ê。
以弗所書 4 25| 所以tio̍h除去白賊，ta̍k人kap伊ê厝邊講真實，因為咱相仝做體。
以弗所書 4 26| Lín受氣，tio̍h m̄-thang犯罪；有激受氣，m̄-thang到日落，
以弗所書 4 27| 也m̄-thang hō͘魔鬼有縫thang入。
以弗所書 4 28| 偷the̍h ê莫得koh偷the̍h，寧可tio̍h磨，親手做好ê 工，chiah有thang分hō͘欠缺ê人。
以弗所書 4 29| Lín ê嘴lóng m̄-thang講出lâ-sâm ê話，獨獨tio̍h講好話，照及時ê欠缺來造就伊，hō͘聽ê人得tio̍h恩典。
以弗所書 4 30| 也莫得hō͘上帝ê聖神憂悶，就是所bat用來蓋印lín，到tī贖回ê日ê。
以弗所書 4 31| 一切ê苦毒、怨恨、受氣、喧嚷、譭謗，以及一切ê惡毒，lóng tio̍h tùi lín中間除去。
以弗所書 4 32| Koh tio̍h用仁慈相款待，存憐憫ê心；大家相赦免，親像上帝tī基督bat赦免lín一樣。
以弗所書 5 1| Lín既然做上帝所疼ê kiáⁿ，tio̍h學上帝。
以弗所書 5 2| 也tio̍h行tī仁愛，親像基督bat疼lín，替咱獻家己做禮物做祭祀，芳芳tī上帝ê面前。
以弗所書 5 3| 但是姦淫kap一切ê污穢，á是貪心，tī lín中間連講起也m̄-thang，chiah是照聖徒所合宜ê；
以弗所書 5 4| 見笑事，kap浮漂ê話，á是戲謔ê話，也是不該；khah好tio̍h講感謝ê話。
以弗所書 5 5| 因為lín確實知見若淫亂ê，á是污穢ê，á是貪心就是拜偶像ê，lóng bōe得thang承接家業tī基督kap上帝ê國。
以弗所書 5 6| Lín莫得hō͘人用無影話所欺騙；因為上帝ê受氣為tio̍h chiah-ê事到tī悖逆ê人。
以弗所書 5 7| 所以lín莫得kap in有份。
以弗所書 5 8| 因為lín前是暗，但是taⁿ tiàm-tī主是光，tio̍h照光明ê人來行，
以弗所書 5 9| (因為光ê結子在tī一切ê好kap義kap真)，
以弗所書 5 10| 驗明甚麼是主所歡喜ê。
以弗所書 5 11| 莫得chham-chhap tī烏暗無效果ê行做，khah好tio̍h責備in；
以弗所書 5 12| 因為in tī暗靜所行ê，連講都見笑。
以弗所書 5 13| 獨獨凡事受責備ê就是hō͘光所顯明；因為見若受顯明ê lóng是光。
以弗所書 5 14| 所以講，睏ê人tio̍h醒，tùi死人中起來，就基督ê光beh照你。
以弗所書 5 15| 所以tio̍h chim-chiok看lín ê所行是怎樣，m̄-thang親像無知識ê，
以弗所書 5 16| tio̍h親像有知識ê，tio̍h保惜機會，因為當今ê時勢邪惡。
以弗所書 5 17| 所以m̄-thang戇戇，tio̍h明白甚麼是主ê旨意。
以弗所書 5 18| 也莫得酒醉，會致到放肆，是tio̍h hō͘聖神充滿；
以弗所書 5 19| 用詩，用歌，用神ê賦，大家相應答，用心吟詩作樂來o-ló主；
以弗所書 5 20| 萬事常常tī咱ê主耶穌基督ê名，來感謝父上帝；
以弗所書 5 21| tio̍h敬畏基督來相順服。
以弗所書 5 22| 做婦人人ê，tio̍h順服家己ê丈夫，親像順服主一樣。
以弗所書 5 23| 因為丈夫做婦人人ê頭，親像基督做教會ê頭，也家己做全體ê救主。
以弗所書 5 24| 總是教會順服基督，婦人人凡事也tio̍h án-ni順服丈夫。
以弗所書 5 25| 做丈夫ê，lín tio̍h疼婦人人，親像基督疼教會，也替伊獻家己，
以弗所書 5 26| beh hō͘伊成聖，是用水ê洗kap道理來清氣伊，
以弗所書 5 27| beh將伊獻hō͘家己做榮光ê教會，無點，無皺面，hit款lóng無，就是聖無瑕疵。
以弗所書 5 28| Án-ni丈夫tio̍h疼伊ê婦人人親像家己ê身體。疼家己ê婦人人就是疼家己。
以弗所書 5 29| 因為未bat有人怨恨家己ê身軀，就是養飼伊，保惜伊，親像基督ê款待教會；
以弗所書 5 30| 因為咱就是伊身軀ê百體。
以弗所書 5 31| 因為án-ni人beh離開父母，結聯伊ê bó͘，in兩個beh成做一體。
以弗所書 5 32| Chit-ê奧妙大ah；我講伊，來指基督kap教會。
以弗所書 5 33| 總是lín人人sûi-ê tio̍h疼伊ê婦人人親像家己；也婦人人tio̍h敬畏伊ê丈夫。
以弗所書 6 1| 做kiáⁿ兒ê，lín tiàm-tī主tio̍h順thàn lín ê父母，因為這是應該ê。
以弗所書 6 2| Tio̍h尊敬你ê父母，(這是頭一條有kâⁿ應允ê誡) ，
以弗所書 6 3| beh hō͘你興通，長歲壽tī世間。
以弗所書 6 4| 做老父ê，lín m̄-thang激kiáⁿ兒ê受氣；獨獨tio̍h用主ê警戒kap教訓來培養in。
以弗所書 6 5| 做奴僕ê，lín tio̍h驚惶ngia̍uh-ngia̍uh-chhoah，用誠實心順thàn照肉體做lín ê主人ê，親像teh順thàn基督；
以弗所書 6 6| 莫得kan-ta tī目睭前慇勤，親像取hō͘人歡喜ê；就是tio̍h親像做基督ê奴僕，用實心來行上帝ê旨意；
以弗所書 6 7| 甘心做工，親像kā主做，m̄是kā人做；
以弗所書 6 8| 因為知無論做奴僕á是自由ê，ta̍k人所行甚麼好，beh tùi主來受倒tńg。
以弗所書 6 9| 做主人ê，lín也tio̍h án-ni款待奴僕，莫得háng-hoah in；因為知in kap lín同一個主tī天裡，就是無用外貌取人ê。
以弗所書 6 10| 結尾來講，lín tio̍h tiàm-tī主kap伊氣力ê權能來勇壯。
以弗所書 6 11| Tio̍h穿上帝全副ê戰甲，hō͘ lín能khiā在，來抵敵魔鬼chiah-ê詭計。
以弗所書 6 12| 因為咱ê交戰m̄是抵敵血氣ê，就是抵敵chiah-ê辦政事ê，chiah-ê掌權ê，kap chit-ê暗世chiah-ê君王，以及天中pháiⁿ ê神類。
以弗所書 6 13| 所以lín tio̍h用上帝全副ê戰甲，hō͘ lín tī風險ê日抵擋能tiâu，到lín已經做成lóng總ê事，也猶原khiā在。
以弗所書 6 14| 所以tio̍h khiā khi在，用真實hâ腰，用義做護心鏡，
以弗所書 6 15| 用和平福音ê備辦，穿tī腳裡；
以弗所書 6 16| koh tio̍h giâ信ê藤牌，用chit-ê chiah會phah滅pháiⁿ-ê一切ê火箭。
以弗所書 6 17| Koh領受拯救ê頭盔，以及神ê劍，就是上帝ê話；
以弗所書 6 18| 用ta̍k樣ê祈禱kap懇求，時時tī聖神來祈禱，警醒tī chit-ê，為tio̍h lóng總ê聖徒懇求無厭倦；
以弗所書 6 19| 也替我求，hō͘我會得開嘴好膽來講，hō͘人知福音ê奧妙，為tio̍h chit-ê我做掛鐵鏈ê欽差；
以弗所書 6 20| 也tio̍h求hō͘我tī chit-ê奧妙會好膽，照我所應該講ê。
以弗所書 6 21| 獨獨beh hō͘ lín也知我ê事情kap我ê景況怎樣，有所疼ê兄弟Chhui-ki-kó͘，就是tiàm-tī主盡忠ê差用，伊beh hō͘ lín知lóng總ê事。
以弗所書 6 22| 為tio̍h án-ni，我tiâu-tî差伊去就近lín，hō͘ lín知阮ê事，koh安慰lín ê心。
以弗所書 6 23| 願平安kap仁愛含信，tùi父上帝kap主耶穌基督到tī眾兄弟。
以弗所書 6 24| Koh見若用bōe敗壞ê疼來疼咱ê主耶穌基督ê，願恩典kap in眾人saⁿ-kap tī-teh。
腓立比書 1 1| 基督耶穌ê奴僕保羅提摩太，phoe寄hō͘ khiā起腓立比，tiàm-tī基督耶穌，lóng總ê聖徒，kap chiah-ê監督以及執事；
腓立比書 1 2| 願lín對咱ê父上帝kap主耶穌基督得tio̍h恩典平安。
腓立比書 1 3| 我見有siàu念lín，就感謝我ê上帝，
腓立比書 1 4| ta̍k pái為tio̍h lín眾人祈禱ê時，常常歡喜來祈禱，
腓立比書 1 5| 因為lín tùi頭一日到taⁿ，saⁿ-kap有份tī興起福音；
腓立比書 1 6| 我也深信起頭做好ê工tī lín ê，beh成伊到tī耶穌基督ê日；
腓立比書 1 7| koh我為tio̍h lín眾人有chit號心志是合宜，因為lín常常tī我ê心內，無論我tī鐵鏈中，以及辯明來堅固福音ê時，lín眾人kap我有份tī恩典。
腓立比書 1 8| 因為上帝kā我做干證，我體基督耶穌ê心，有怎樣戀慕lín眾人。
腓立比書 1 9| Koh我所求ê就是hō͘ lín ê仁愛，tī智慧以及ta̍k樣ê曉悟，充滿又koh充滿，
腓立比書 1 10| 致到lín會驗出hiah-ê khah好ê事，hō͘ lín純全無塞礙，到tī基督ê日；
腓立比書 1 11| 用義ê果子滿滿，就是tùi耶穌基督有ê，beh hō͘上帝得tio̍h榮光o-ló。
腓立比書 1 12| 兄弟ah，我ái lín知我所tú-tio̍h ê tāi-chì tú-tú是hō͘福音khah進步；
腓立比書 1 13| 致到我ê掛鐵鏈tī基督來顯明tī全營，kap其餘ê眾人；
腓立比書 1 14| koh致到tiàm-tī主ê兄弟大半tùi我ê掛鐵鏈來深信，益發好膽無驚，來講上帝ê道理。
腓立比書 1 15| taⁿ人teh傳基督，有ê是出tī怨妒冤家，有ê是出tī好意思。
腓立比書 1 16| Chiah-ê是出tī仁愛，因為知我是為tio̍h辯明福音來設立ê。
腓立比書 1 17| Hiah-ê teh報揚基督是出tī結黨，m̄是實心； in ê意思是ài hō͘我tī鐵鏈中另外加添艱苦。
腓立比書 1 18| Án-ni就怎樣？或是假，或是真，無論怎樣，kun-tú是傳基督； 我因為án-ni就歡喜，也beh歡喜。
腓立比書 1 19| 因為我知chit-ê事，tùi lín ê祈禱，以及耶穌基督ê神ê賞賜，beh致到我得tio̍h救，
腓立比書 1 20| 照我所切切欣慕kap ǹg望ê，就是我無一項事見笑，凡事好膽，現今也照平常án-ni，或是tùi死或是tùi活，基督beh tī我ê身軀得tio̍h榮光。
腓立比書 1 21| 因為論到我，活就是基督，死就是利益。
腓立比書 1 22| 設使活tī肉體，這是做我ê工ê果子，我也m̄知beh怎樣揀。
腓立比書 1 23| 我tī兩難ê中間，真ài tò去kap基督saⁿ-kap tī-teh，是不止khah好。
腓立比書 1 24| 總是猶原tòa tī肉體，為tio̍h lín ê緣故，是koh-khah要緊。
腓立比書 1 25| 我已經深信chit-ê，就知我beh猶原tī-teh，也kap lín眾人saⁿ-kap tī-teh，致到lín ê信得tio̍h進步koh歡喜；
腓立比書 1 26| hō͘ lín tī基督耶穌ê誇口，為tio̍h我會ná充滿，是tùi我kap lín koh tī-teh。
腓立比書 1 27| 獨獨lín行tāi-chì tio̍h合tī基督ê福音； hō͘我kiám-chhái來見tio̍h lín，á是離開lín，會聽見lín ê tāi-chì，就是lín tī一個神khiā在，用一心為tio̍h福音ê信saⁿ-kap出力；
腓立比書 1 28| 凡tāi-chì無hō͘對敵phah驚； 這是做in滅無ê憑據，也是做lín得救ê憑據； lóng是tùi上帝。
腓立比書 1 29| 因為已經賞賜lín為tio̍h基督，m̄-nā信靠伊，koh為tio̍h伊受苦；
腓立比書 1 30| lín出力交戰，kap前所看見我ê，現今所聽見我ê相同。
腓立比書 2 1| 所以若tī基督有甚麼勸勉，á是甚麼仁愛ê安慰，á是有聖神ê甚麼交通，á是有甚麼慈悲憐憫，
腓立比書 2 2| lín tio̍h hō͘我ê歡喜充滿，就是同心志，同仁愛，心神和合，心志專一；
腓立比書 2 3| 凡事莫得為tio̍h結黨，á是為tio̍h空空ê榮光，來做； 獨獨大家用謙遜ê心看別人khah贏tī本身。
腓立比書 2 4| Lín ta̍k人莫得顧家己ê事，也tio̍h顧別人ê事。
腓立比書 2 5| Lín tio̍h有基督耶穌ê心做心；
腓立比書 2 6| 伊本有上帝ê形狀，無掠kap上帝平等做所tio̍h執守ê，
腓立比書 2 7| 反tńg piàⁿ空家己，取奴僕ê形狀，成做人ê樣相；
腓立比書 2 8| 已經有親像人ê款式，就屈家己，順服到tī死，甚至死tī十字架。
腓立比書 2 9| 所以上帝高升伊極高，賞賜伊hit-ê名，pôaⁿ過tī萬名ê頂面ê；
腓立比書 2 10| hō͘見若tī天，tī地，kap tī地下ê，tī耶穌ê名，無一個腳頭u m̄跪拜，
腓立比書 2 11| 無一個嘴m̄稱呼耶穌基督做主，來歸榮光父上帝。
腓立比書 2 12| 所以，我所疼ê兄弟ah，親像lín bat常常順thàn，m̄-nā tī我kap lín tī-teh ê時，就現今我無kap lín tī-teh，益發tio̍h用驚惶ngia̍uh-ngia̍uh-chhoah，來做成lín家己ê得救；
腓立比書 2 13| 因為lín有hit-ê意願，有hit-ê所行，lóng是tùi上帝為tio̍h伊ê好意來行tī lín心內。
腓立比書 2 14| Lín凡事莫得nga̍uh-nga̍u念，莫得爭辯；
腓立比書 2 15| chiah hō͘ lín無thang嫌，真實無假，做上帝ê kiáⁿ兒，無瑕疵tī邪癖橫逆ê世界； lín tī in中間出現，親像照光tī世間ê，顯明活命ê道理；
腓立比書 2 16| hō͘我到tī基督ê日有thang誇口，因為我m̄是空空跑走，也m̄是空空tio̍h磨。
腓立比書 2 17| 就若用lín ê信做祭物來服事，我做灌奠tī hit頂面，我是歡喜，也kap lín眾人saⁿ-kap歡喜；
腓立比書 2 18| lín也tio̍h án-ni歡喜，續kap我saⁿ-kap歡喜。
腓立比書 2 19| 但是我tiàm-tī主耶穌ǹg望緊緊差提摩太去就近lín，hō͘我知lín ê事，來安我ê心。
腓立比書 2 20| 因為我無別個同心ê人，真正掛慮lín ê tāi-chì ê。
腓立比書 2 21| 因為眾人lóng是圖謀家己ê事，m̄是圖謀耶穌基督ê事。
腓立比書 2 22| 但是提摩太ê經驗lín知，就是kap我saⁿ-kap tio̍h磨來興起福音，親像kiáⁿ tùi老父án-ni。
腓立比書 2 23| 所以我看我ê tāi-chì怎樣，ǹg望liâm-piⁿ差伊去。
腓立比書 2 24| 總是我tiàm-tī主深信本身也beh緊緊到。
腓立比書 2 25| 但是我想要緊tio̍h差Í-pa-hut-thê就近lín，伊就是我ê兄弟，同做工ê，同當兵ê，也是lín ê使者，供給我所欠用ê；
腓立比書 2 26| 因為伊戀慕lín眾人，來慘慼，是lín bat聽見伊破病；
腓立比書 2 27| 伊果然有破病到險險死； 但是上帝憐憫伊，m̄-nā憐憫伊，也憐憫我，免得我tī憂悶中加添憂悶。
腓立比書 2 28| 所以我koh-khah致意差伊，hō͘ lín koh看見伊，來歡喜，我就khah無憂悶。
腓立比書 2 29| 所以lín tiàm-tī主tio̍h歡歡喜喜接納伊，也tio̍h尊重親像chit號ê人。
腓立比書 2 30| 因為伊為tio̍h做基督ê工險險死，家己拚命，beh補lín服事我所無夠ê。
腓立比書 3 1| 我ê兄弟ah，結尾來講，lín tio̍h tiàm-tī主歡喜。我koh寫chiah-ê話hō͘ lín，在我bōe費氣，在lín是妥當。
腓立比書 3 2| tio̍h持防chiah-ê pháiⁿ狗，持防chiah-ê做pháiⁿ ê，持防chiah-ê受傷割ê。
腓立比書 3 3| 因為咱用上帝ê神來服事，tiàm-tī基督耶穌來誇口，無óa靠肉體ê，chiah是受割禮ê。
腓立比書 3 4| 雖是án-ni，我也有thang óa靠肉體； 若別人掠做有thang óa靠肉體，我就koh-khah有。
腓立比書 3 5| 我第八日受割禮，是以色列族ê人，便雅憫ê支派，是希伯來人所生ê希伯來人，照律法就是法利賽人，
腓立比書 3 6| 照熱心就是khún-tio̍k教會，照tī律法ê義就是無縫thang嫌。
腓立比書 3 7| 但是平素做我ê利益ê，我為tio̍h基督已經看伊做損害。
腓立比書 3 8| M̄-nā án-ni，我真正看萬事做損害，因為我掠bat我ê主基督耶穌做第一好； 我為tio̍h伊bat損失一切，也看做糞埽，是ài得tio̍h基督，
腓立比書 3 9| 來長長tiàm-tī伊，m̄是有家己ê義，出tī律法ê，就是有tùi信基督ê義，上帝為tio̍h信所賞賜ê；
腓立比書 3 10| hō͘我bat伊，kap伊koh活ê權能，以及有份伊ê受苦，來學伊ê死，
腓立比書 3 11| 看會得thang到tī hit-ê tùi死人中ê koh活。
腓立比書 3 12| m̄是講我已經得tio̍h，á是已經完全； 獨獨走進前，看ōe-thang得tio̍h基督耶穌ê所以得tio̍h我ê。
腓立比書 3 13| 兄弟ah，我無掠家己做已經得tio̍h； 獨獨專務一項，就是bōe記得後面ê事，致意頭前ê事，
腓立比書 3 14| ǹg所插ê標來走，到得tio̍h上帝tī基督耶穌，tùi頂面召咱ê賞。
腓立比書 3 15| 所以咱見若做完全ê tio̍h存chit-ê心志； 若tī甚麼事lín存別樣ê心志，上帝也beh用chit-ê指示lín。
腓立比書 3 16| 但是咱所已經到ê，tio̍h照chit-ê來行。
腓立比書 3 17| 兄弟ah，lín tio̍h saⁿ-kap學我； lín有阮做模樣，就tio̍h致意看hiah-ê照án-ni行ê。
腓立比書 3 18| 因為有chōe-chōe人行tāi-chì，是我bat ta̍uh-ta̍uh kā lín講，taⁿ也流目屎kā lín講ê，in就是基督十字架ê對敵；
腓立比書 3 19| in ê結局是沉淪，in ê上帝是in ê腹肚，in ê榮光是tī in ê見笑，in所致志是地上ê事。
腓立比書 3 20| 因為咱是天頂ê國民，也ǹg望拯救ê tùi hia來，就是主耶穌基督；
腓立比書 3 21| 伊既然有權能會hō͘萬物降服伊本身，就beh用hit-ê權能來變換咱卑賤ê身軀，kap伊榮光ê身軀同款。
腓立比書 4 1| 所以我所疼所欣慕ê兄弟，做我ê歡喜，做我ê冕旒ê，所疼ê ah，tio̍h án-ni khiā在tī主。
腓立比書 4 2| 我勸Iú-o-tia，koh勸Sûn-to͘-ki，tio̍h同心tī主。
腓立比書 4 3| Koh真ê同伴ah，我也求你幫贊chit兩個婦人人，因為in bat kap我同出力tī福音，也kap Kek-lī-bián，以及其餘kap我同tio̍h磨ê，in ê名記tī活命ê冊。
腓立比書 4 4| Tio̍h常常tiàm-tī主來歡喜； 我beh koh講伊，tio̍h歡喜。
腓立比書 4 5| Lín ê純良tio̍h對眾人顯明。主近lah。
腓立比書 4 6| 一概莫得掛慮； 獨獨萬事tio̍h用祈禱懇求kap感謝，將lín所求ê排列tī上帝；
腓立比書 4 7| 就上帝ê平安，pôaⁿ過一切人所想會到ê，beh tī基督耶穌保守lín ê心，lín ê念頭。
腓立比書 4 8| Taⁿ兄弟ah，結尾來講，見若真實ê，見若可敬ê，見若公義ê，見若清潔ê，見若thang疼ê，見若好名聲ê，若有甚麼德行，甚麼thang o-ló，chiah-ê lín tio̍h siàu念。
腓立比書 4 9| Lín tùi我所學習，所領受，所聽見，所看見ê，lóng tio̍h行伊； 就賞賜平安ê上帝beh kap lín tī-teh。
腓立比書 4 10| 我tiàm-tī主大大歡喜，因為lín siàu念我ê心志taⁿ有koh puh-íⁿ； lín平素有chit號siàu念，不過是無機會nā-tiāⁿ。
腓立比書 4 11| 我講án-ni，m̄是為tio̍h用無夠ê緣故； 因為我已經學習，不論甚麼境遇，無m̄知足。
腓立比書 4 12| 我知影tiàm-tī卑賤，也知影tiàm-tī富足； 或是飽，或是iau，或是富足，或是缺欠，凡事我lóng老練。
腓立比書 4 13| tiàm-tī賞賜我氣力ê，我事事lóng能。
腓立比書 4 14| 雖是án-ni，lín體貼我ê患難，這是真好。
腓立比書 4 15| 腓立比人ah，lín也家己知tī傳福音ê起頭，我離開馬其頓ê時，kap我接手ê只有lín，別個教會無；
腓立比書 4 16| 因為連我tī帖撒羅尼迦ê時，lín也一pái koh一pái差人供給我所欠用。
腓立比書 4 17| M̄是我teh求人送物，獨獨是求果子ná chōe，來記落lín ê賬。
腓立比書 4 18| 但是我有chiah-ê物，夠額有chhun； 我已經充足，是bat tùi Í-pa-hut-thê受tio̍h lín寄來ê物，就是芳芳ê味，做thang接納ê祭物，上帝所歡喜ê。
腓立比書 4 19| Koh我ê上帝beh照伊榮光中ê富有，tī基督耶穌，補足lín一切ê欠缺。
腓立比書 4 20| 願榮光歸tī咱ê上帝咱ê父，到代代無soah。À-bēng。
腓立比書 4 21| 請安tiàm-tī基督耶穌ta̍k-ê聖徒。Chiah-ê kap我tī-teh ê兄弟請安lín。
腓立比書 4 22| Chiah-ê聖徒lóng請安lín； 屬tī該撒ê家ê，koh-khah致意請安lín。
腓立比書 4 23| 願主耶穌基督ê恩典kap lín ê神saⁿ-kap tī-teh。
歌羅西書 1 1| Tùi上帝ê旨意做基督耶穌ê使徒，保羅，kap兄弟提摩太，
歌羅西書 1 2| phoe寄hō͘歌羅西tiàm-tī基督ê聖徒，忠信ê兄弟：願lín對咱ê父上帝得tio̍h恩典平安。
歌羅西書 1 3| 阮常常替lín祈禱，感謝上帝就是咱ê主耶穌基督ê父，
歌羅西書 1 4| 因為bat聽見lín tī基督耶穌ê信，kap ǹg lóng總ê聖徒所有ê疼，
歌羅西書 1 5| 因為所kā lín khǹg tī天裡ê ǹg望，就是lín前tī福音真理ê道所聽見ê；
歌羅西書 1 6| chit-ê福音已經到tī lín；親像tī遍世間teh結果子，也ná大叢，親像tī lín中間一樣，tùi lín bat聽見也真實知上帝ê恩典hit日；
歌羅西書 1 7| 親像lín tùi Í-pa-hut所學習ê，伊是阮所疼同做奴僕ê，也為tio̍h阮做基督忠信ê差用；
歌羅西書 1 8| 伊也bat將lín tī聖神ê仁愛報阮知。
歌羅西書 1 9| 所以阮tùi聽見ê日，替lín祈禱懇求無soah，願lín tī神靈ta̍k樣ê智慧kap靈通，得tio̍h知伊ê旨意到滿滿，
歌羅西書 1 10| hō͘ lín所行合tī主，凡事hō͘伊歡喜，tī ta̍k項好事結果子，kohbat上帝ná久ná進步；
歌羅西書 1 11| koh照伊榮光ê氣力，用ta̍k樣ê權能hō͘ lín有權能，致到lín凡事歡喜吞忍寬容；
歌羅西書 1 12| koh感謝父，因為伊hō͘咱堪得有份聖徒ê業tī光明ê所在；
歌羅西書 1 13| 伊已經救咱脫離烏暗ê權勢，來搬徙咱入伊所疼ê Kiáⁿ ê國；
歌羅西書 1 14| tiàm-tī伊咱得tio̍h贖回，就是咱ê罪赦免；
歌羅西書 1 15| 伊是bōe得thang看見ê上帝ê像，伊是頭一個生ê，tī lóng總受創造ê ê事先；
歌羅西書 1 16| 因為萬物tī伊來創造，tī天裡kap tī地裡ê，有thang看見kap無thang看見ê，或是座位ê，或是治理ê，或是辦政事ê，或是掌權ê，萬項有lóng是tùi伊，也為tio̍h伊，chiah受創造。
歌羅西書 1 17| 伊tī萬項有ê事先；萬項有tiàm-tī伊來saⁿ-kap khiā在。
歌羅西書 1 18| 伊是身軀ê頭，身軀就是教會；伊是源起頭，tùi死人中起來ê頭一個生ê，hō͘伊tī萬項有中做第一。
歌羅西書 1 19| 因為父歡喜hō͘一切ê豐盛tiàm-tī伊；
歌羅西書 1 20| 已經將伊十字架ê血來成就和平，就tùi伊hō͘萬項有kap伊本身koh再和，或是地上ê，或是tī天裡ê，lóng是tùi伊。
歌羅西書 1 21| Koh lín平素tī pháiⁿ ê所行kap上帝隔斷，心內做對敵，
歌羅西書 1 22| taⁿ伊tī伊肉體ê身軀，tùi伊ê死，已經hō͘ lín koh再和，beh hō͘ lín chiah-ê成聖，無瑕疵無thang嫌ê，khiā tī伊ê面前；
歌羅西書 1 23| 若lín長長tiàm-tī信，有地基koh堅固，無受搖動，來離開福音ê ǹg望，這福音就是lín所bat聽見ê，koh是傳tī天下lóng總受創造ê ê中間；我保羅已經設立做伊ê差用。
歌羅西書 1 24| Taⁿ我為tio̍h lín受chiah-ê艱苦是歡喜；我為tio̍h基督ê身軀就是教會，tī我ê肉體，補滿伊所未有盡ê患難；
歌羅西書 1 25| 我設立做chit-ê教會ê差用，照上帝為tio̍h lín所交付我ê職份，來完滿上帝ê道理，
歌羅西書 1 26| 就是萬世萬代以來所khǹg密ê奧妙；taⁿ已經顯明tī伊ê聖徒；
歌羅西書 1 27| 上帝ài beh hō͘ in知chit-ê奧妙ê榮光tī外邦中有jōa富有，就是基督tiàm-tī lín，做榮光ê ǹg望ê；
歌羅西書 1 28| 阮傳伊，用ta̍k樣ê智慧苦勸ta̍k人，教示ta̍k人，beh獻ta̍k人tiàm-tī基督來完全。
歌羅西書 1 29| 為tio̍h chit-ê我tio̍h磨，照伊出力行tī我內面ê功用來爭戰。
歌羅西書 2 1| 因為我ài lín知，我為tio̍h lín，kap hiah-ê tòa tī Ló-tí-ka ê，以及見若tī肉體未bat見tio̍h我ê面ê，有怎樣爭戰，
歌羅西書 2 2| thang hō͘ in ê心受安慰，tī仁愛相結聯，tùi充滿ê曉悟得tio̍h一切ê富有，來深知上帝ê奧妙，就是基督；
歌羅西書 2 3| 凡若智慧kap知識ê寶貝lóng khǹg tī伊。
歌羅西書 2 4| 我講án-ni，免得人用奇巧ê話來迷惑lín。
歌羅西書 2 5| 因為我肉體離開lín，神kap lín tī-teh，歡喜看見lín ê整齊，以及lín信靠基督ê堅固。
歌羅西書 2 6| 所以lín既然接納主基督耶穌，就tio̍h照án-ni tiàm-tī伊來行，
歌羅西書 2 7| 已經釘根tī伊，就直直受起造，tùi信來堅固，照lín所bat受ê教示，滿滿感謝。
歌羅西書 2 8| Tio̍h謹慎，免得hō͘人用伊ê哲學kap空空ê無影話來迷惑lín，照人ê遺傳，照世間ê小學，m̄是照基督。
歌羅西書 2 9| 因為上帝性質ê豐盛lóng齊備tiàm-tī伊。
歌羅西書 2 10| Lín tiàm-tī伊也得tio̍h豐盛；伊是一切辦政事掌權ê ê頭。
歌羅西書 2 11| Tiàm-tī伊lín也已經受割禮，m̄是用手來行ê割禮，就是基督ê割禮，thǹg去肉體ê身軀；
歌羅西書 2 12| 已經tī洗禮kap伊同埋葬，就tī chit-ê洗禮也kap伊同起來，是tùi信上帝ê功用，就是tùi死人中hō͘伊起來ê。
歌羅西書 2 13| Koh lín前為tio̍h罪過kap肉體ê無割禮來死ê，taⁿ上帝hō͘ lín kap基督同koh活，已經赦免咱lóng總ê罪過，
歌羅西書 2 14| 擦消攻擊咱chiah-ê規例ê字樣，就是對敵咱ê，釘伊tī十字架，來tùi中間除伊；
歌羅西書 2 15| 既然敗hiah-ê辦政事ê，掌權ê，就公行顯明in，tī十字架贏in來大悅。
歌羅西書 2 16| 所以莫得因為所食所lim ê，á是為tio̍h節期，初一，以及安歇日ê緣故，hō͘人擬議；
歌羅西書 2 17| chiah-ê lóng是將來ê事ê影，但是形就是基督ê。
歌羅西書 2 18| 莫得hō͘人搶lín ê報賞，in故意謙卑敬拜天使，óa靠in所有看見ê，照in肉體ê心志kan-ta teh phòng-hong，
歌羅西書 2 19| 無連tiâu tī hit-ê頭，全身是óa靠hit-ê頭，tùi chiah-ê節kap根得tio̍h接應連絡，照上帝所賞賜ê長成來長成。
歌羅西書 2 20| Lín若kap基督同死，脫離世間ê小學，怎樣ná親像活tī世間，來家己降服tī chiah-ê規例，親像講，
歌羅西書 2 21| 莫得the̍h-tio̍h，莫得試食，莫得摸tio̍h，
歌羅西書 2 22| (chiah-ê物lóng是用了會敗壞ê) ，是照人ê條規kap教示。
歌羅西書 2 23| Chiah-ê規例是hō͘人行自專ê敬拜，家己謙卑，無惜身軀；名是有智慧，其實lóng無功效thang約束肉體ê放縱。
歌羅西書 3 1| 所以lín若bat kap基督同koh活，就tio̍h求tī頂面ê事；基督tī hia，坐tī上帝ê大pêng。
歌羅西書 3 2| Tio̍h致意頂面ê事，m̄-thang致意地上ê事。
歌羅西書 3 3| 因為lín bat死，也lín ê活命kap基督saⁿ-kap khǹg tī上帝。
歌羅西書 3 4| 基督是咱ê活命；到伊顯明ê時，lín也beh saⁿ-kap顯明tī榮光ê中央。
歌羅西書 3 5| 所以lín tio̍h phah死lín tī地裡ê百體，就是姦淫、污穢、邪ê心情、pháiⁿ ê私慾，kap貪心就是拜偶像；
歌羅西書 3 6| 因為tùi chiah-ê事，上帝ê受氣臨到悖逆ê人。
歌羅西書 3 7| Lín活tī in中間ê時，也bat行tī chiah-ê。
歌羅西書 3 8| 但是chit-tia̍p lín也tio̍h除去chiah-ê一切ê事，就是怨恨、受氣、惡毒、譭謗，kap嘴內見笑ê話。
歌羅西書 3 9| 莫得講白賊相騙，因為lín已經thǹg去舊ê人kap伊ê行做，
歌羅西書 3 10| 也有穿新ê人，就是日日換新，到得tio̍h知識，照創造伊ê ê像。
歌羅西書 3 11| 其中無有分別希利尼、猶太，割禮ê、無割禮ê，化外ê人、Se-kó͘-thê人，做奴僕ê、自由ê，獨獨基督是萬有，koh tī萬有中。
歌羅西書 3 12| Lín既然hō͘上帝所揀，是聖也得tio̍h疼ê，tio̍h用憐憫ê心，kap仁慈、謙卑、溫柔、吞忍，來穿；
歌羅西書 3 13| 設使jī-pí有hia̍p嫌，就tio̍h相寬容，相赦免；親像主bat赦免lín，lín也tio̍h án-ni。
歌羅西書 3 14| Tī chiah-ê ê頂面tio̍h穿仁愛，就是完全ê結聯。
歌羅西書 3 15| Tio̍h hō͘基督ê和平tī lín心內做主，lín受召成做一體也是為tio̍h chit-ê；koh tio̍h感謝。
歌羅西書 3 16| Tio̍h hō͘基督ê道理，tī ta̍k樣ê智慧，充滿tī lín ê心；用詩，用歌，用神ê賦，相教示相苦勸，tùi恩典tī心內teh吟來o-ló上帝。
歌羅西書 3 17| Koh凡所做ê，或是講或是行，lóng tio̍h tī主耶穌ê名來做伊；也tùi伊來感謝父上帝。
歌羅西書 3 18| 做婦人人ê，lín tio̍h順服丈夫，照tiàm-tī主所合宜ê。
歌羅西書 3 19| 做丈夫ê，lín tio̍h疼婦人人，m̄-thang pháiⁿ款待in。
歌羅西書 3 20| 做kiáⁿ兒ê，lín tio̍h凡事順thàn父母，因為這是主所歡喜ê。
歌羅西書 3 21| 做老父ê，lín m̄-thang激hō͘ lín ê kiáⁿ兒受氣，驚了in失志。
歌羅西書 3 22| 做奴僕ê，lín tio̍h凡事順thàn hiah-ê照肉體做lín ê主人ê；m̄是用hit號tī人ê目睭前ê慇勤，親像取hō͘人歡喜ê，tio̍h用誠實心敬畏主；
歌羅西書 3 23| 見若lín所做，tio̍h出tī心來做，親像服事主，m̄是服事人；
歌羅西書 3 24| 知lín beh tùi主得tio̍h承接業ê報賞；lín是服事主基督。
歌羅西書 3 25| 因為行不義ê beh受伊不義ê報應；上帝也無照外貌取人。
歌羅西書 4 1| 做主人ê，lín tio̍h用義kap公平款待lín ê奴僕，因為知lín也有主tī天裡。
歌羅西書 4 2| Tio̍h常常專務祈禱；祈禱ê時tio̍h警醒來感謝，
歌羅西書 4 3| koh替阮祈禱，求上帝kā阮開傳道理ê門，thang講基督ê奧妙，我為tio̍h chit-ê也受縛，
歌羅西書 4 4| hō͘我闡明伊，照我所應該講ê。
歌羅西書 4 5| Ǹg hiah-ê外面人，lín tio̍h tī智慧來行，tio̍h保惜機會。
歌羅西書 4 6| Lín ê所講tio̍h常常用溫純，親像用鹽調和，就會曉得怎樣來應ta̍k人。
歌羅西書 4 7| 我lóng總ê事，Chhui-ki-kó͘ beh kā lín講，伊是所疼ê兄弟，tī主做忠信ê差用，也同做奴僕ê；
歌羅西書 4 8| 為tio̍h án-ni，我tiâu-tî差伊就近lín，hō͘ lín知阮ê事，也hō͘伊安慰lín ê心。
歌羅西書 4 9| 也差O-nî-se-bó͘ kap伊去，伊就是忠信thang疼ê兄弟，也是lín hia ê人。In beh將chit所在ê事 lóng kā lín講。
歌羅西書 4 10| Kap我同關監ê A-lí-ta̍t-kó͘，kap巴拿巴ê表小弟馬可，請安lín；(論馬可，lín已經受tio̍h命令；伊若來就近lín，lín tio̍h接納伊) ；
歌羅西書 4 11| 叫做Iû-su-to͘ ê耶穌，也請安lín；chit幾人是屬割禮ê，只有in為tio̍h上帝ê國kap我同tio̍h磨，也是hō͘我得tio̍h安慰ê。
歌羅西書 4 12| 基督耶穌ê奴僕Í-pa-hut，就是lín hia ê人，請安lín；伊tī祈禱ê中間常常為tio̍h lín出力，hō͘ lín khiā在完全，滿心信服上帝一切ê旨意。
歌羅西書 4 13| 我干證伊，為tio̍h lín kap tī Ló-tí-ka以及Hi-lah-pho-li̍p ê人，有chōe-chōe勞苦。
歌羅西書 4 14| 路加，就是所疼ê醫生，kap Tí-má請安lín。
歌羅西書 4 15| 請安tiàm-tī Ló-tí-ka chiah-ê兄弟，以及Lêng-hoat，kap聚集tī in ê家ê教會。
歌羅西書 4 16| Chit-ê phoe已經讀tī lín中間，tio̍h設法hō͘ Ló-tí-ka人ê教會也讀伊；koh lín tio̍h讀tùi Ló-tí-ka來ê phoe。
歌羅西書 4 17| Koh tio̍h kā A-ki-pò͘講，Tio̍h謹慎來盡你tī主所受ê職份。
歌羅西書 4 18| 我保羅親筆請安lín。Lín tio̍h siàu念我掛鐵鍊。願恩典kap lín tī-teh。
帖撒羅尼迦前書 1 1| 保羅kap西拉以及提摩太，phoe寄hō͘帖撒羅尼迦人ê教會，就是tiàm-tī父上帝kap主耶穌基督ê；願lín得tio̍h恩典平安。
帖撒羅尼迦前書 1 2| 阮為tio̍h lín眾人常常感謝上帝，tī祈禱ê中間siàu念lín；
帖撒羅尼迦前書 1 3| tī上帝咱ê父ê面前，長長siàu念lín有信就行做，有仁愛就tio̍h磨，有ǹg望咱ê主耶穌基督就吞忍。
帖撒羅尼迦前書 1 4| 上帝所疼ê兄弟ah，阮知lín ê受揀選。
帖撒羅尼迦前書 1 5| 因為阮ê福音到tī lín，m̄是在tī講話nā-tiāⁿ，是在tī權能，在tī聖神，kap堅固ê信；親像lín知阮tī lín中間，為tio̍h lín來成做甚麼等號ê人。
帖撒羅尼迦前書 1 6| Koh lín已經tī chōe-chōe苦難，用聖神所賞賜ê歡喜，來承受道理，就學阮也學主，
帖撒羅尼迦前書 1 7| 致到lín做馬其頓、亞該亞lóng總信ê人ê模樣。
帖撒羅尼迦前書 1 8| 因為主ê道理tùi lín傳出，m̄-nā tī馬其頓kap亞該亞nā-tiāⁿ，就是lín ǹg上帝ê信已經ta̍k所在報揚，致到阮m̄免講甚麼。
帖撒羅尼迦前書 1 9| 因為in家己報明講阮到lín中間是甚麼款，也lín怎樣有離開偶像，歸tī上帝，來服事活koh真ê上帝；
帖撒羅尼迦前書 1 10| 也thèng候伊ê Kiáⁿ tùi天落來，就是伊tùi死人中hō͘伊koh活ê耶穌，是hit-ê拯救咱出將來ê受氣ê。
帖撒羅尼迦前書 2 1| 因為，兄弟，lín家己知阮前到lín中間m̄是空空；
帖撒羅尼迦前書 2 2| 獨獨tī腓立比已經事先受苦tú-tio̍h凌辱，照lín所知ê，阮tī chōe-chōe爭戰ê中間，óa靠咱ê上帝，得tio̍h好膽tùi lín講上帝ê福音。
帖撒羅尼迦前書 2 3| 因為阮ê勸勉m̄是出tī差謬，m̄是出tī無清氣，也m̄是用奸詐，
帖撒羅尼迦前書 2 4| 就是阮hō͘上帝驗過，chiah用福音託重阮，阮就照án-ni來講，m̄是親像hō͘人歡喜ê，就是hō͘驗阮ê心ê上帝歡喜。
帖撒羅尼迦前書 2 5| 因為阮lóng未bat用諂媚ê話，照lín所知ê，也無用裝飾來遮蓋貪心，上帝做干證。
帖撒羅尼迦前書 2 6| 阮做基督ê使徒，雖然thang kah人敬重阮，總是m̄-bat自人求榮光，也無對lín，也無對別人。
帖撒羅尼迦前書 2 7| 阮就是溫柔tī lín中間，親像奶母io家己ê kiáⁿ兒。
帖撒羅尼迦前書 2 8| 親像án-ni，阮因為戀慕lín，就m̄-nā上帝ê福音，連家己ê性命也歡喜hō͘ lín；因為lín是阮所疼痛ê。
帖撒羅尼迦前書 2 9| 兄弟ah，lín記得阮ê tio̍h磨kap艱苦，ài免得拖累lín一人，就暝日做工，來傳上帝ê福音hō͘ lín。
帖撒羅尼迦前書 2 10| Lín做干證，上帝也做干證，阮對lín信ê人，做人是怎樣聖潔、公義，無thang嫌；
帖撒羅尼迦前書 2 11| 親像lín知阮怎樣款待lín ta̍k人，親像老父款待家己ê kiáⁿ兒，有勸勉lín，也安慰，也干證；
帖撒羅尼迦前書 2 12| 是beh hō͘ lín行tāi-chì合tī上帝，就是召lín入伊ê國kap榮光ê。
帖撒羅尼迦前書 2 13| 所以阮也感謝上帝無soah，因為lín tùi阮承受所聽上帝ê道理ê時，lín接納伊，無掠做人ê道理，就是掠做上帝ê道理，(實在真正是) ，這就是出力行tī lín信ê人ê中間。
帖撒羅尼迦前書 2 14| 因為，兄弟ah，lín有學猶太地，tiàm-tī基督耶穌，上帝chiah-ê教會，因為lín受tio̍h lín同族ê陷害，親像in受tio̍h猶太人陷害一樣。
帖撒羅尼迦前書 2 15| 猶太人害死主耶穌kap chiah-ê先知，也激tio̍k阮；in無hō͘上帝歡喜，koh kap眾人做對敵；
帖撒羅尼迦前書 2 16| 阮教示外邦人，beh hō͘ in得tio̍h救，in阻擋阮，致到in ê罪惡時時teh灌滿；但是受氣到tī in已經極頭。
帖撒羅尼迦前書 2 17| 兄弟ah，阮暫時kap lín離別，身軀離別，心無離別，就慇勤ná切，真ài見tio̍h lín ê面。
帖撒羅尼迦前書 2 18| 因為阮ài就近lín，我保羅一pái koh一pái ài去，但是撒旦阻擋阮。
帖撒羅尼迦前書 2 19| 因為阮ê ǹg望kap歡喜，以及所誇口ê冕旒是甚麼？Kiám m̄是lín當咱ê主耶穌koh來ê時，tī伊ê面前mah？
帖撒羅尼迦前書 2 20| 因為lín是阮ê榮光kap歡喜。
帖撒羅尼迦前書 3 1| 所以阮已經忍bōe tiâu，就定tio̍h beh單身tòa tī雅典，
帖撒羅尼迦前書 3 2| 差阮ê兄弟提摩太，伊tī基督ê福音做上帝ê差用，來堅固lín，koh為tio̍h lín ê信來安慰lín，
帖撒羅尼迦前書 3 3| 免得有人hō͘ hiah-ê患難所搖動，因為lín家己知，咱tú-tio̍h這是本定tio̍h teh。
帖撒羅尼迦前書 3 4| 因為阮kap lín tī-teh ê時，bat事先kā lín講，咱會tú-tio̍h患難，後來果然án-ni，是lín所知。
帖撒羅尼迦前書 3 5| 所以我既然bōe koh忍得，就差人ài知lín ê信怎樣，驚了hit-ê試ê有所試lín，就阮ê tio̍h磨歸tī空空。
帖撒羅尼迦前書 3 6| 總是taⁿ提摩太tùi lín hia來到阮chia，將lín ê信kap疼ê好消息報阮知，koh講起lín常常siàu念阮，欣慕beh見tio̍h阮，親像阮ài見tio̍h lín一樣；
帖撒羅尼迦前書 3 7| 所以，兄弟ah，阮tī一切困迫患難ê中間，tùi lín ê信，為tio̍h lín受安慰。
帖撒羅尼迦前書 3 8| 因為lín若khiā在tī主，阮就活。
帖撒羅尼迦前書 3 9| 阮tī咱ê上帝ê面前為tio̍h lín真歡喜，阮為tio̍h chit-ê一切ê歡喜，會用甚麼ê感謝為tio̍h lín報答上帝ah？
帖撒羅尼迦前書 3 10| 阮暝日切切祈禱，ài見tio̍h lín ê面，來補滿lín ê信所無夠。
帖撒羅尼迦前書 3 11| 願咱ê父上帝，kap咱ê主耶穌引chhōa阮平坦ê路就近lín。
帖撒羅尼迦前書 3 12| 也願主hō͘ lín相疼，續疼眾人益發充滿，親像阮ê疼lín，
帖撒羅尼迦前書 3 13| 致到堅固lín ê心成聖，無thang嫌，tī咱ê父上帝ê面前，tī咱ê主耶穌kap伊lóng總ê聖徒koh來ê時。
帖撒羅尼迦前書 4 1| 兄弟ah，結尾來講，阮tī主耶穌求lín勸lín，照lín前所bat tùi阮受，tio̍h怎樣行來hō͘上帝歡喜ê，lín已經teh行，taⁿ tio̍h koh-khah出力行。
帖撒羅尼迦前書 4 2| 因為lín知，阮tùi主耶穌有甚麼命令hō͘ lín。
帖撒羅尼迦前書 4 3| 因為上帝ê旨意，就是lín ê成聖，是ài lín離開淫亂。
帖撒羅尼迦前書 4 4| Ài lín ta̍k人會曉得用聖潔kap尊貴守家己ê身軀，
帖撒羅尼迦前書 4 5| 無用私慾ê情，親像m̄-bat上帝ê外邦人；
帖撒羅尼迦前書 4 6| tī chit層事也無過界，侵犯伊ê兄弟；因為見若chit號事主是伸冤ê，親像阮bat kā lín講來干證ê。
帖撒羅尼迦前書 4 7| 因為上帝召咱，m̄是致到污穢，就是tī成聖。
帖撒羅尼迦前書 4 8| 所以拒絕ê m̄是拒絕人，是拒絕上帝，就是用伊ê聖神hō͘ lín ê。
帖撒羅尼迦前書 4 9| 論疼兄弟，m̄免寫phoe hō͘ lín，因為lín家己受tio̍h上帝ê教示，hō͘ lín大家相疼，
帖撒羅尼迦前書 4 10| 是lín果然有行伊tī thong馬其頓ê眾兄弟。總是，兄弟ah，阮勸lín tio̍h益發án-ni；
帖撒羅尼迦前書 4 11| 也tio̍h對重恬靜，來做家己ê事，親手做lín ê工，照阮所bat吩咐lín ê，
帖撒羅尼迦前書 4 12| hō͘ lín ǹg外面人端正來行，也家己無所欠缺。
帖撒羅尼迦前書 4 13| 兄弟ah，論到teh睏ê人，阮m̄ ài lín m̄知，免得lín憂悶親像hiah-ê無ǹg望ê人一樣。
帖撒羅尼迦前書 4 14| 因為咱若信耶穌有死有koh活，就屬耶穌來睏ê人，上帝也beh án-ni chhōa in kap耶穌saⁿ-kap來。
帖撒羅尼迦前書 4 15| 因為阮奉主ê命令，用chit-ê kā lín講，就是主koh來ê時，咱chiah-ê iáu活teh ê人，bōe會事先hiah-ê teh睏ê人。
帖撒羅尼迦前書 4 16| 因為主beh本身tùi天落來，有大喉叫，有至大天使ê聲，也有上帝ê哨角，就hiah-ê屬基督已經死ê人beh事先起來。
帖撒羅尼迦前書 4 17| 後來咱iáu活teh ê人beh kap in受接納tī雲內，入空中迎接主；án-ni咱就永遠kap主saⁿ-kap tī-teh。
帖撒羅尼迦前書 4 18| 所以tio̍h用chiah-ê話相安慰。
帖撒羅尼迦前書 5 1| 兄弟ah，論到時期，m̄免寫phoe hō͘ lín。
帖撒羅尼迦前書 5 2| 因為lín家己詳細知，主ê日到親像賊透暝來。
帖撒羅尼迦前書 5 3| 人當teh講，平安穩當ê時，災禍忽然到tī in，親像生kiáⁿ ê艱苦到tī有身孕ê婦人人一樣，in hiah-ê人bōe會走離。
帖撒羅尼迦前書 5 4| 但是兄弟ah，lín m̄是tī暗ê中間，致到hit日親像賊來jip-tio̍h lín。
帖撒羅尼迦前書 5 5| 因為lín lóng是光明ê人，日時ê人；咱m̄是屬tī暝時ê，也m̄是烏暗ê。
帖撒羅尼迦前書 5 6| 所以咱m̄- thang親像其餘ê人teh睏；tio̍h警醒節制。
帖撒羅尼迦前書 5 7| 因為睏ê人是暝時睏，酒醉ê人是暝時醉。
帖撒羅尼迦前書 5 8| 但是咱屬日時ê tio̍h節制，穿信kap仁愛做護心鏡，用得救ê ǹg望做頭盔。
帖撒羅尼迦前書 5 9| 因為上帝定tio̍h咱m̄是來tú-tio̍h受氣，就是beh tùi咱ê主耶穌基督來得tio̍h救。
帖撒羅尼迦前書 5 10| 伊替咱死，hō͘咱或是醒或是睏，kap伊同活。
帖撒羅尼迦前書 5 11| 所以tio̍h相安慰，大家相建立德行，照lín所teh做ê。
帖撒羅尼迦前書 5 12| 兄弟ah，阮求lín，凡若tī lín中間tio̍h磨，tiàm-tī主治理lín，警戒lín ê，lín tio̍h bat伊，
帖撒羅尼迦前書 5 13| 為tio̍h in所做ê工，lín tio̍h tī仁愛大大尊敬in。Lín大家tio̍h和睦。
帖撒羅尼迦前書 5 14| 兄弟ah，阮勸lín tio̍h警戒hiah-ê無法度ê，安慰hiah-ê餒志ê，扶持hiah-ê軟弱ê，用寬容款待眾人。
帖撒羅尼迦前書 5 15| 謹慎莫得用pháiⁿ報pháiⁿ；或是大家相款待，á是款待眾人，tio̍h常常追jip hit-ê好。
帖撒羅尼迦前書 5 16| Tio̍h常常歡喜；
帖撒羅尼迦前書 5 17| tio̍h祈禱無soah；
帖撒羅尼迦前書 5 18| 凡事感謝，因為chit-ê是上帝tiàm-tī基督耶穌ǹg lín ê旨意。
帖撒羅尼迦前書 5 19| M̄-thang phah-hoa聖神；
帖撒羅尼迦前書 5 20| m̄-thang看輕先知ê話，
帖撒羅尼迦前書 5 21| 凡事tio̍h察驗；
帖撒羅尼迦前書 5 22| 好ê tio̍h執守；tio̍h離開ta̍k樣ê pháiⁿ。
帖撒羅尼迦前書 5 23| 願平安ê上帝家己hō͘ lín一盡成聖；koh願lín ê神kap魂以及身軀tī咱ê主耶穌基督koh來ê時，lóng得tio̍h保全，無thang嫌。
帖撒羅尼迦前書 5 24| 召lín ê是信實，伊也beh成伊。
帖撒羅尼迦前書 5 25| 兄弟ah，tio̍h替阮祈禱。
帖撒羅尼迦前書 5 26| tio̍h用聖ê相chim來請安lóng總ê兄弟。
帖撒羅尼迦前書 5 27| 我kí主來吩咐lín，用chit張phoe讀hō͘眾兄弟聽。
帖撒羅尼迦前書 5 28| 願咱ê主耶穌基督ê恩典kap lín tī-teh。
帖撒羅尼迦後書 1 1| 保羅kap西拉以及提摩太，phoe寄hō͘帖撒羅尼迦人ê教會，就是tiàm-tī咱ê父上帝kap主耶穌基督ê：
帖撒羅尼迦後書 1 2| 願lín tùi父上帝kap主耶穌基督得tio̍h恩典平安。
帖撒羅尼迦後書 1 3| 兄弟ah，阮應該為tio̍h lín常常感謝上帝，這本是合宜ê，因為lín ê信益發長大，koh lín眾人ta̍k ê相疼ê心lóng充足；
帖撒羅尼迦後書 1 4| 致到阮tī上帝chiah-ê教會將lín來誇口，因為lín tī一切ê khún-tio̍k kap所受ê患難中，有存吞忍kap信ê心；
帖撒羅尼迦後書 1 5| 這就是上帝公義審判bêng ê憑據，hō͘ lín thang算做能堪得tī上帝ê 國，就是lín為tio̍h伊受苦ê。
帖撒羅尼迦後書 1 6| 因為上帝照公義，beh用患難報應hiah-ê hō͘ lín tú-tio̍h患難ê人，
帖撒羅尼迦後書 1 7| 也beh hō͘ lín chiah-ê受患難ê人kap阮同得tio̍h安歇，就是tī主耶穌kap伊有權能ê天使，tī火燄中，
帖撒羅尼迦後書 1 8| tùi天顯現ê時，來報冤tī hiah-ê m̄-bat上帝kap m̄順服咱ê主耶穌ê福音ê；
帖撒羅尼迦後書 1 9| chit號人beh受刑罰，就是永遠ê滅無，離開主ê面前kap伊權能ê榮光，
帖撒羅尼迦後書 1 10| 當主臨到ê日，就是伊beh tī chiah-ê聖徒得tio̍h榮光，也tī hit日伊beh tī lóng總信ê人得tio̍h o-ló，因為阮tùi lín所干證ê lín有信。
帖撒羅尼迦後書 1 11| 為tio̍h án-ni阮也常常替lín祈禱，願咱ê上帝看lín做能堪得tī所受ê召，koh用權能來完滿一切所欣慕ê好，kap tùi信所做ê 工，
帖撒羅尼迦後書 1 12| hō͘咱ê主耶穌ê名tī lín得tio̍h榮光，lín也tī伊得tio̍h榮光，照咱ê上帝kap主耶穌基督ê恩。
帖撒羅尼迦後書 2 1| 兄弟ah，論到咱ê主耶穌基督ê臨到，kap咱chiah-ê聚集歸伊，阮求lín，
帖撒羅尼迦後書 2 2| 無論tùi神，á是tùi話，á是tùi phoe假冒阮ê名ê，講主ê日現在到lah，lín ê心志莫得快快搖動，也莫得驚惶；
帖撒羅尼迦後書 2 3| 無論用甚麼法，一概莫得hō͘人引誘；因為hit日猶未到，的確事先有背教ê事，kap hit-ê罪惡ê人，就是沉淪ê人，出現；
帖撒羅尼迦後書 2 4| 伊是做對敵，也自高pôaⁿ過一切稱做上帝kap受敬拜ê；甚至坐tī上帝ê殿，表明做上帝。
帖撒羅尼迦後書 2 5| 我iáu kap lín tī-teh ê時，bat將chiah-ê事kā lín講，lín kiám bōe記得mah？
帖撒羅尼迦後書 2 6| Taⁿ hit-ê阻擋伊，hō͘伊到伊ê期chiah出現ê，lín也知。
帖撒羅尼迦後書 2 7| 因為不法ê祕密已經teh運動，獨獨現今有一個阻擋伊ê，直到hit-ê阻擋ê tùi中央除去。
帖撒羅尼迦後書 2 8| Hit時hit-ê不法ê beh出現，主耶穌beh用伊ê 口氣來滅伊，用伊臨到ê顯現來廢無伊。
帖撒羅尼迦後書 2 9| Hit-ê不法ê臨到，是照撒旦ê運行，用一切ê權能、神蹟，kap假 ê兆頭，
帖撒羅尼迦後書 2 10| koh用一切不義ê詭譎行tī hiah-ê teh沉淪ê，因為in無接納真理ê疼來得救。
帖撒羅尼迦後書 2 11| 為tio̍h án-ni，上帝將差謬ê運行降hō͘ in，hō͘ in信白賊；
帖撒羅尼迦後書 2 12| hō͘見若m̄信真理，去歡喜不義ê，lóng受擬斷。
帖撒羅尼迦後書 2 13| 但是主所疼ê兄弟ah，阮應該替lín常常感謝上帝，因為上帝tùi起頭揀lín，beh hō͘ lín得救，是在tī神ê成聖kap信真理。
帖撒羅尼迦後書 2 14| 為tio̍h chit-ê，伊對阮所傳ê福音bat召lín，來得tio̍h咱ê主耶穌基督ê榮光。
帖撒羅尼迦後書 2 15| 所以，兄弟ah，tio̍h khiā在；lín所得tio̍h ê傳授，無論是tùi嘴講ê，á是tùi阮ê phoe，凡所學習ê，tio̍h執守伊。
帖撒羅尼迦後書 2 16| 咱ê主耶穌基督，kap咱ê父上帝，就是疼咱，也tī恩典將永遠ê安慰kap好ê ǹg望賞賜咱ê，
帖撒羅尼迦後書 2 17| 願伊安慰lín ê心，堅固lín tī一切好ê所行，好ê所講。
帖撒羅尼迦後書 3 1| 兄弟ah，結尾來講，lín tio̍h替阮祈禱，hō͘主ê道理流行得tio̍h榮光，親像tī lín中間一樣；
帖撒羅尼迦後書 3 2| koh hō͘阮得tio̍h脫離tī無理e5phaiN2人；因為人無lóng有信。
帖撒羅尼迦後書 3 3| 主就是信實，伊beh堅固lín，koh保護lín免hō͘ hit-ê pháiⁿ ê陷害。
帖撒羅尼迦後書 3 4| 論到lín，阮tī主深信，阮所命令ê，lín現今有teh行，後來也beh行伊。
帖撒羅尼迦後書 3 5| 願主chhōa lín ê心入tī上帝ê疼kap基督ê吞忍。
帖撒羅尼迦後書 3 6| 兄弟ah，阮tī咱ê主耶穌基督ê名命令lín，見若兄弟無法度，無照阮所傳授ê來行，lín tio̍h離開伊。
帖撒羅尼迦後書 3 7| 因為lín家己知tio̍h怎樣學阮；因為阮tī lín中間未bat無法度；
帖撒羅尼迦後書 3 8| 也m̄-bat白白食人；反tńg是tio̍h磨艱苦，暝日做工，免得拖累lín中間一人。
帖撒羅尼迦後書 3 9| m̄是因為阮無權，獨獨是ài用本身做lín ê模樣，hō͘ lín學阮。
帖撒羅尼迦後書 3 10| 因為阮iáu kap lín tī-teh ê時，bat án-ni命令lín講，若有人無beh做工，伊也tio̍h m̄-thang食。
帖撒羅尼迦後書 3 11| 是阮聽見lín中間有人所行無法度，lóng無做工，kan-ta做份外ê事。
帖撒羅尼迦後書 3 12| 親像chit號人，阮tiàm-tī主耶穌基督命令in，koh勸in，tio̍h恬靜做工，家己thàn食。
帖撒羅尼迦後書 3 13| 兄弟ah，lín行好事，m̄-thang厭倦。
帖撒羅尼迦後書 3 14| 若有人無順服阮chit張phoe所講ê，lín tio̍h kā伊記teh，也m̄-thang kap伊交陪，hō͘伊家己見笑。
帖撒羅尼迦後書 3 15| 總是莫得看伊做仇讎，tio̍h警戒伊親像兄弟。
帖撒羅尼迦後書 3 16| 願平安ê主，ta̍k時ta̍k項事，本身賞賜lín平安。願主kap lín眾人tī-teh。
帖撒羅尼迦後書 3 17| 我保羅親筆請安lín；tī ta̍k張phoe用chit-ê做記號；我就是án-ni寫。
帖撒羅尼迦後書 3 18| 願咱ê主耶穌基督ê恩典kap lín眾人tī-teh。
提摩太前書 1 1| 保羅做基督耶穌ê使徒，照救咱ê上帝kap hō͘咱有ǹg望ê基督耶穌所命令ê，phoe寄hō͘提摩太，
提摩太前書 1 2| 就是tī信做我真ê kiáⁿ ê；願你tùi父上帝kap咱ê主基督耶穌得tio̍h恩典、憐憫、平安。
提摩太前書 1 3| 我去馬其頓ê時，bat勸你猶原tòa以弗所，hō͘你thang吩咐kúi-nā人莫得傳別號ê教，
提摩太前書 1 4| 也莫得ài聽無影跡ê話，kap無窮盡ê族譜；凡若chit號是生出辯論，m̄是hō͘上帝tī信所安排ê得tio̍h成。
提摩太前書 1 5| 但是誡命ê宗旨是仁愛，chit-ê仁愛是tùi清氣ê心，kap無thang責備ê良心，kap無假ê信生出，
提摩太前書 1 6| 有人失落chiah-ê，反tńg ǹg浮漂ê談論；
提摩太前書 1 7| in ài做教法師，也bōe曉得家己所講ê，以及所執ê言論，是為tio̍h甚麼。
提摩太前書 1 8| 咱知律法是好，獨獨人tio̍h合法來用伊，
提摩太前書 1 9| 也tio̍h知律法ê設立m̄是為tio̍h義ê人，就是為tio̍h不法kap無順服ê，無敬虔kap犯罪ê，無聖潔kap粗俗ê，phah死父phah死母ê，thâi死人ê，
提摩太前書 1 10| 行淫ê，好男色ê，做販俏ê，講白賊ê，lām-sám chiù-chōa ê，á是有甚麼別項逆正教ê事，
提摩太前書 1 11| 這是照大福氣ê上帝交託我榮光ê福音所講ê。
提摩太前書 1 12| 我感謝hō͘我有氣力ê，就是咱ê主基督耶穌，因為伊掠我做盡忠，設立我做差用；
提摩太前書 1 13| 我前是謗瀆ê，khún-tio̍k ê，侮慢ê，總是我chit號所做是出tī m̄知m̄信，chiah得tio̍h憐憫。
提摩太前書 1 14| Koh咱ê主ê恩典是格外豐盛，hō͘我tī基督耶穌有信有疼ê心。
提摩太前書 1 15| 有一句話thang信thang齊全接納ê，就是基督耶穌臨到世間，beh救有罪ê人，其中我是第一pháiⁿ。
提摩太前書 1 16| 但是我得tio̍h憐憫，是因為耶穌基督beh tī我，第一pháiⁿ ê人，顯明伊一切ê吞忍，來做後來信靠伊得tio̍h永活ê人ê模樣。
提摩太前書 1 17| 願尊貴榮光歸tī bōe毀壞，看bōe tio̍h，萬世代ê王，獨一ê上帝，到代代無盡。À-bēng。
提摩太前書 1 18| 我ê kiáⁿ提摩太ah，我照前所論到你ê讖語，將chit-ê誡命交託你，hō͘你用chiah-ê讖語來爭戰hit-ê好ê爭戰；
提摩太前書 1 19| tio̍h存信kap無thang責備ê良心，有人放sak chit-ê，論到信in就失落伊，親像kòng破船。
提摩太前書 1 20| 其中有Hú-bí-nái kap亞力山大，我已經將in交hō͘撒旦，hō͘ in受警戒m̄-thang譭謗。
提摩太前書 2 1| 所以我所勸勉ê，第一就是替眾人懇求、祈禱、求恩、祝謝；
提摩太前書 2 2| 替chiah-ê王kap lóng總ê官府求；hō͘咱凡事敬虔端莊，thang安然恬靜來過日。
提摩太前書 2 3| 這是好，koh得tio̍h接納tī救咱ê上帝ê面前；
提摩太前書 2 4| 伊ài眾人得tio̍h救，也深知真理。
提摩太前書 2 5| 因為上帝是一個，上帝kap人ê中間中保也是一個，就是做人ê基督耶穌；
提摩太前書 2 6| 伊為tio̍h眾人獻本身，做替贖ê價錢，有及時證明；
提摩太前書 2 7| 因為án-ni，我受設立做宣傳ê，做使徒，用信用真實做外邦ê教師；我所講是真實無白賊。
提摩太前書 2 8| 所以我ài ta-po͘人kia̍h起聖ê手，無受氣無僥疑，ta̍k所在祈禱；
提摩太前書 2 9| 也ài婦人人打扮素素，用廉恥守己，家己裝飾，m̄是用編頭毛，kap金器，á是珍珠，á是值錢ê衣裳；
提摩太前書 2 10| 是用好所行做裝飾，這是家己認做敬上帝ê婦人人所合宜ê。
提摩太前書 2 11| 婦人人tio̍h恬靜，一味降服來學習。
提摩太前書 2 12| 我m̄准婦人人傳教，á是管轄ta-po͘人，獨獨tio̍h恬靜。
提摩太前書 2 13| 因為亞當事先受造，然後chiah夏娃。
提摩太前書 2 14| Koh亞當無受欺騙，獨獨婦人人受欺騙來陷落罪。
提摩太前書 2 15| 總是in若tiàm-tī信kap仁愛kap成聖kiam節制，伊就behtui3生kiáⁿ來得救。
提摩太前書 3 1| 人若欣慕監督e5chit，伊是it-tio̍h好ê工，chit句話是真實。
提摩太前書 3 2| 所以做監督ê應該tio̍h無thang嫌，做一個婦人人ê丈夫，m̄-thang好酒，tio̍h守己，toan-眾，好款待出外人，
提摩太前書 3 3| gâu教示，無因為酒khí事，無phah人，tio̍h溫柔，無相爭，無貪財；
提摩太前書 3 4| gâu整齊家己ê家，用端莊hō͘ kiáⁿ兒順服。
提摩太前書 3 5| 因為人若bōe曉得整齊家己ê家，beh怎樣照顧上帝ê教會ah？
提摩太前書 3 6| Tú-á入教ê m̄-thang hō͘伊做監督，驚了家己phín-phóng，來陷落tī魔鬼所受ê審判。
提摩太前書 3 7| Koh tī教會外tio̍h有好名聲，驚了tú-tio̍h人ê詈罵，陷落魔鬼ê活tauh。
提摩太前書 3 8| Án-ni做執事ê也tio̍h端莊，無兩樣話，無ài lim chōe-chōe酒，無tham不義ê錢，
提摩太前書 3 9| tio̍h存清氣ê良心，顧守信道ê奧妙。
提摩太前書 3 10| 親像chit號人tio̍h事先試驗伊；若無thang嫌，chiah thang hō͘ in做執事。
提摩太前書 3 11| Án-ni婦人人也tio̍h端莊，無譭謗，無好酒，凡事忠信。
提摩太前書 3 12| 執事tio̍h做一個婦人人ê丈夫，gâu整齊in ê kiáⁿ兒kap家己ê家。
提摩太前書 3 13| 因為gâu做執事ê，家己得tio̍h好ê地位，koh tī基督耶穌ê道理有大大好膽。
提摩太前書 3 14| 我寫chiah-ê hō͘你，是ǹg望本身緊緊到你hia；
提摩太前書 3 15| 設使若延chhiân，也是hō͘你thang知應該tio̍h怎樣行tī上帝ê厝，就是真活上帝ê教會，真理ê柱石kap地基。
提摩太前書 3 16| 大ah，敬虔ê奧妙，無人m̄掠做tio̍h：就是伊顯現tī肉體，稱做義tī神，出現tī天使，宣傳tī外邦，hō͘人信tī世間，接納tī榮光。
提摩太前書 4 1| 但是聖神明明講，tī後來ê時期beh有人悖謬信，意向hiah-ê迷惑人ê神，kap鬼ê教示，
提摩太前書 4 2| 對白賊人ê假好，in ê良心親像hō͘熱ê鐵kù-tio̍h，
提摩太前書 4 3| 禁止嫁娶，禁戒食物，就是上帝所創造，hō͘信來明白真理ê人，用祝謝來享受ê。
提摩太前書 4 4| 因為上帝所創造ê物lóng是好，若祝謝來領受伊，就無一項thang棄sak。
提摩太前書 4 5| 因為tùi上帝ê話kap祈禱就成聖。
提摩太前書 4 6| 若將chiah-ê事點醒兄弟，就你beh做基督耶穌好ê差用，用信道ê話kap你所順thàn好ê教示ê話來得tio̍h培養。
提摩太前書 4 7| Tio̍h棄sak粗俗ê話kap老婦人人ê冇古。Tio̍h家己練習到tī敬虔。
提摩太前書 4 8| 因為練習身軀hit-ê利益是小khóa，但是敬虔就凡事有利益；因為有現時kap將來活命ê應允。
提摩太前書 4 9| chit句話是thang信，thang齊全接納ê。
提摩太前書 4 10| 因為咱tio̍h磨出力是為tio̍h chit-ê，因為咱ê ǹg望在tī真活ê上帝，伊是眾人ê救主，tī chiah-ê信ê人koh-khah是。
提摩太前書 4 11| Chiah-ê事你tio̍h命令來教示。
提摩太前書 4 12| 莫得因為你ê少年hō͘人看輕；tio̍h tī講話，tī行做，tī仁愛，tī信，tī清氣，做信ê人ê模樣。
提摩太前書 4 13| Tio̍h致意讀冊，勸勉教示，到tī我來。
提摩太前書 4 14| 你心內ê恩賜，tùi先知ê話kap長老會按手來hō͘你ê，你m̄-thang忽略。
提摩太前書 4 15| 你tio̍h致意專心tī chiah-ê事，hō͘你ê進步顯明tī眾人。
提摩太前書 4 16| Tio̍h謹慎你本身以及你ê教示，常常關心tī chiah-ê事；因為án-ni行，就beh救你本身kap聽你ê人。
提摩太前書 5 1| 莫得責備老人，tio̍h勸伊親像老父；少年人親像兄弟；
提摩太前書 5 2| 老婦人人親像老母；少年婦人人親像姊妹，tio̍h專務清氣。
提摩太前書 5 3| 真正守寡ê寡婦tio̍h尊敬伊。
提摩太前書 5 4| 但是守寡婦人人有kiáⁿ á是孫，intioh8事先學有孝tī伊家己ê家，來報答in ê序大人，因為這是得tio̍h接納tī上帝ê面前。
提摩太前書 5 5| 真正做寡婦無依óa ê，只有ǹg望上帝，暝日常常teh求叫祈禱。
提摩太前書 5 6| 但是奢侈ê，雖然活已經死。
提摩太前書 5 7| Chiah-ê事tio̍h吩咐，hō͘ in無毛病。
提摩太前書 5 8| 人若無顧親人，甚至無顧家己ê家，這就是悖謬道理，比m̄信ê人koh-khah pháiⁿ。
提摩太前書 5 9| 寡婦記tī冊裡ê，的確tio̍h上六十歲，bat做一個丈夫ê婦人人，
提摩太前書 5 10| koh有好所行ê證據，bat養飼kiáⁿ兒，接待人客，洗聖徒ê腳，賑濟受患難ê人，thàn一切ê好所行。
提摩太前書 5 11| 但是少年ê寡婦tio̍h辭伊；因為in到動起情慾來逆基督ê時，就想beh嫁；
提摩太前書 5 12| 因為in放sak起頭ê信，就受擬斷。
提摩太前書 5 13| Koh學pîn-tōaⁿ，過厝過宅；m̄-nā pîn-tōaⁿ，也kāu話，ài插事，講所m̄應該講ê。
提摩太前書 5 14| 所以我ài少年ê寡婦koh嫁，生kiáⁿ，料理家，無hō͘對敵有機會thang講pháiⁿ話。
提摩太前書 5 15| 因為已經有人oa̍t-tńg，去tè撒旦。
提摩太前書 5 16| 但是信主ê婦人人，伊ê該親有寡婦，就tio̍h幫贊伊，免致連累教會，hō͘教會thang幫贊hiah-ê真正做寡婦ê。
提摩太前書 5 17| Gâu治理教會ê長老tio̍h加倍尊敬伊，hiah-ê tio̍h磨tī講道理kap教示ê，koh-khah tio̍h án-ni。
提摩太前書 5 18| 因為聖經講，磨五穀ê牛，莫得láng伊ê嘴。Koh，做工ê堪得受伊ê工錢。
提摩太前書 5 19| 有告長老ê，若m̄是有兩三個做干證，就莫得接納。
提摩太前書 5 20| 犯罪ê tio̍h當眾人ê面前責備in，hō͘其餘ê也thang驚惶。
提摩太前書 5 21| 我tī上帝kap基督耶穌以及受揀ê天使ê面前，命令你，tio̍h守chiah-ê事，莫得固執所存ê意見，行tāi-chì莫得偏私。
提摩太前書 5 22| 莫得趕緊kā人按手，也莫得有份tī別人ê罪；家己tio̍h顧清氣。
提摩太前書 5 23| 莫得koh kan-ta lim水；tio̍h用淡薄酒，因為你ê脾胃，kap你ê kāu破病ê緣故。
提摩太前書 5 24| 有人in ê罪露現，做頭前行到tī審判；有ê in ê罪tè in ê後面。
提摩太前書 5 25| 親像án-ni好ê所行也有露現ê；hiah-ê m̄是án-ni ê也蓋bōe密。
提摩太前書 6 1| 見若tī人ê轄下做奴僕ê，tio̍h看家己ê主人堪得受齊全ê尊敬，免得上帝ê名kap道理tú-tio̍h譭謗。
提摩太前書 6 2| 設使伊ê主人是信道理ê，就m̄-thang因為伊是兄弟來看輕伊；反tńg koh-khah tio̍h服事伊，因為受利益ê就是信kap得tio̍h疼ê。你tio̍h用chiah-ê教示來苦勸in。
提摩太前書 6 3| 若有人傳別樣ê教，無順服咱ê主耶穌基督端正ê話，kap照敬虔ê教訓ê；
提摩太前書 6 4| 伊是家己phòng-hong，m̄知半項，有好辯論kap相chìⁿ話ê弊病；
提摩太前書 6 5| tùi án-ni就生起怨妒、相爭、譭謗、pháiⁿ念頭，以及心志敗壞喪失真理ê人ê冤家；in掠敬虔做lī-lō͘。
提摩太前書 6 6| 但是敬虔kiam知足就是大利路。
提摩太前書 6 7| 因為咱出世無帶甚麼來，過世也bōe-ōe帶甚麼去。
提摩太前書 6 8| 但是有thang食穿，咱就beh知足。
提摩太前書 6 9| 獨獨hiah-ê想beh發財ê，就陷落迷惑kap羅網，以及chōe-chōe戇戇有損害ê私慾，就是hō͘人沉落tī敗壞kap滅無ê。
提摩太前書 6 10| 因為貪財是萬惡ê根源；有人戀慕伊，就受迷惑來離開道理，用chōe-chōe艱苦家己刺鑿。
提摩太前書 6 11| 獨獨你，屬上帝ê人ah，tio̍h閃避chiah-ê；來追jip義、敬虔、信、仁愛、吞忍、溫柔。
提摩太前書 6 12| Tio̍h爭戰信ê好爭戰；將永活擒tiâu-tiâu，你ê受召就是為tio̍h chit-ê；你也bat承認好ê志願tī chōe-chōe干證ê人ê面前。
提摩太前書 6 13| 我tī賞賜活命hō͘萬項有ê上帝ê面前，以及對本丟彼拉多做好ê干證ê基督耶穌ê面前，吩咐你，
提摩太前書 6 14| tio̍h守chit-ê命令，無瑕疵，無thang嫌，到咱ê主耶穌基督ê顯現。
提摩太前書 6 15| 到期大福氣，獨一有權能，萬王ê王，萬主ê主，beh顯明伊，
提摩太前書 6 16| 就是獨一bōe死，tiàm-tī bōe-thang近óa ê光，人所未bat看見，也bōe-ōe看見ê；願尊貴kap永遠ê權勢歸tī伊。À-bēng。
提摩太前書 6 17| 今世好額ê人，你tio̍h吩咐in，心志莫得自高，莫得hē in ê ǹg望tī無定tio̍h ê錢財，tio̍h hē tī將萬物滿滿hō͘咱享受ê上帝；
提摩太前書 6 18| koh吩咐in行好事，好額tī好所行，歡喜賑濟，甘願分hō͘人，
提摩太前書 6 19| 為tio̍h家己積聚好ê地基，備辦後來ê事，hō͘ in擒tiâu真ê活命。
提摩太前書 6 20| 提摩太ah，所交託你ê，你tio̍h保守伊，離開有名無實ê智慧chiah-ê粗俗ê虛詞，kap相比較ê辯論，
提摩太前書 6 21| 有人自稱有chit號智慧，就已經差謬道理lah。	願恩典kap lín tī-teh。
提摩太後書 1 1| Tùi上帝ê旨意，照tī基督耶穌活命ê應允，做基督耶穌ê使徒保羅，
提摩太後書 1 2| phoe寄hō͘我所疼ê kiáⁿ提摩太；願你tùi父上帝kap咱ê主基督耶穌得tio̍h恩典、憐憫、平安。
提摩太後書 1 3| 我感謝上帝，就是我續接列祖，用清氣ê良心所服事ê，tī祈禱ê時我siàu念你無soah，
提摩太後書 1 4| 記得你ê流目屎，暝日欣慕見tio̍h你，hō͘我滿心歡喜；
提摩太後書 1 5| 念tio̍h你心內無假ê信，chit-ê信是事先tiàm-tī你ê外媽Lô-í，kap你ê老母Iú-nî-ki，我深信chit-ê信也是tiàm-tī你。
提摩太後書 1 6| 為tio̍h chit-ê緣故我點醒你，ài你將上帝tùi我ê按手所hō͘你ê恩賜koh奮志，親像hō͘火koh燄一樣。
提摩太後書 1 7| 因為上帝所賞賜咱ê，m̄是驚惶ê心神，就是權能、仁愛、守己ê心神。
提摩太後書 1 8| 所以kā咱ê主做干證，莫得掠做見笑，也莫得掠我做主ê囚犯來見笑；tio̍h照上帝ê權能為tio̍h福音saⁿ-kap受苦；
提摩太後書 1 9| 伊救咱，用聖ê召召咱，m̄是照咱ê行做，是照伊家己ê旨意kap恩典，chit-ê恩典就是永世代ê事先tī基督耶穌賞賜咱ê，
提摩太後書 1 10| 但是現今對咱ê救主基督耶穌ê顯現來表明ê。伊已經廢無死，koh tùi福音hō͘活命kap bōe敗壞ê lóng顯明；
提摩太後書 1 11| 我為tio̍h chit-ê受設立做宣傳ê，做使徒，做教師。
提摩太後書 1 12| 為tio̍h chit-ê緣故我也受chiah-ê艱苦；但是我無掠做見笑；因為我bat我所信ê，也深信伊會保守我所交託伊ê，到tī hit日。
提摩太後書 1 13| 你tùi我所聽見hiah-ê端正ê話ê模樣，tio̍h用tī基督耶穌ê信kap仁愛來執守伊。
提摩太後書 1 14| 所交託你ê好事，你tio̍h óa靠tiàm-tī咱ê聖神來顧守伊。
提摩太後書 1 15| 凡若tī亞西亞ê人已經背我，這是你所知；其中有Hui-kiat-lō͘、Hek-mô͘-kî-nî。
提摩太後書 1 16| 願主憐憫O-nî-sek-hut ê家，因為伊ta̍uh-ta̍uh補我ê精神，也無掠我掛鐵鍊做見笑。
提摩太後書 1 17| 伊tī羅馬ê時，慇勤chhē我到見tio̍h，
提摩太後書 1 18| (願主hō͘伊tī hit日tùi主來得tio̍h憐憫) ；也伊tī以弗所用jōa-chōe項服事我，你也明明知。
提摩太後書 2 1| 所以，我ê kiáⁿ ah，你tiàm-tī基督耶穌ê恩，tio̍h勇健。
提摩太後書 2 2| 你tī chōe-chōe干證ê人ê面前所tùi我聽見chiah-ê事，tio̍h交託忠信ê人，將來堪得教示別人ê。
提摩太後書 2 3| 你tio̍h親像基督耶穌精練ê兵kap我受苦。
提摩太後書 2 4| 見若出軍ê兵，無hō͘世事纏絆，thang hō͘招募伊ê歡喜。
提摩太後書 2 5| 鬥力ê若無照法度來鬥力，就bōe得tio̍h冕旒。
提摩太後書 2 6| 出力tio̍h磨ê作穡人khah事先得tio̍h土產是合宜。
提摩太後書 2 7| 我所講ê你tio̍h想伊；因為主beh hō͘你tī ta̍k項tāi-chì聰明。
提摩太後書 2 8| 你tio̍h記得tùi大衛ê後裔所出ê耶穌基督，伊tùi死人中koh活，tú-tú照我ê福音；
提摩太後書 2 9| 我為tio̍h chit-ê受苦，甚至受縛，親像行pháiⁿ ê人一樣；總是上帝ê道理無受縛。
提摩太後書 2 10| 所以我因為受揀ê人來吞忍一切ê事，hō͘ in也有份tī基督耶穌ê拯救，kap永世代ê榮光。
提摩太後書 2 11| 有一句thang信ê話，就是講，咱若kap伊同死，也beh kap伊同活；
提摩太後書 2 12| 咱若吞忍，也beh kap伊saⁿ-kap做王；咱若m̄認伊，伊也beh m̄認咱；
提摩太後書 2 13| 咱若失信，伊猶原是信實，因為伊bōe會背家己。
提摩太後書 2 14| 你tio̍h將chiah-ê tāi-chì hō͘人記得，也tī主ê面前吩咐in m̄-thang因為言語來相chìⁿ；這是無利益，koh會敗壞聽ê人。
提摩太後書 2 15| 你tio̍h致意hō͘上帝看你做可取ê，做免見笑ê做工人，照正意來開拆真理ê道。
提摩太後書 2 16| Tio̍h閃避粗俗ê虛詞，因為in beh ná致到不虔，
提摩太後書 2 17| in ê話beh生湠親像瘡毒；其中有Hú-bí-nái kap Hui-lí-tô͘，
提摩太後書 2 18| 論到真理in已經差謬，講koh活ê事已經過身，就敗壞kúi-nā人ê信。
提摩太後書 2 19| 總是上帝堅固ê地基khiā在，有蓋印講，主bat伊家己ê人；koh講，凡若稱呼主ê名ê tio̍h離開不義。
提摩太後書 2 20| Taⁿ tī大厝內，伊ê器具m̄-nā有金ê銀-ê，也有柴ê土ê，有ê做貴氣ê路用，有ê做下賤ê路用。
提摩太後書 2 21| 所以人若清氣家己脫離chiah-ê，就beh做貴氣ê器具，成聖，合tī主人ê路用，便便thang做ta̍k項好ê事。
提摩太後書 2 22| Tio̍h閃避少年人ê私慾，來kap hiah-ê出tī清氣心求叫主ê人saⁿ-kap追jip義、信、仁愛、和平。
提摩太後書 2 23| 但是愚戇無學問ê辯論，你tio̍h離開in；因為知tùi chiah-ê話生出冤家。
提摩太後書 2 24| 獨獨主ê奴僕m̄-thang冤家，tio̍h溫柔來款待眾人，gâu教示，忍受侮慢，
提摩太後書 2 25| 用溫柔警戒hiah-ê逆理ê人，kiám-chhái上帝hō͘ in反悔，thang來bat真理；
提摩太後書 2 26| 也家己醒悟，來脫離魔鬼ê活tauh，因為hō͘主ê奴僕活活掠tio̍h，來成上帝ê旨意。
提摩太後書 3 1| 但是你tio̍h知，tī chiah-ê路尾ê日有危險ê時beh到。
提摩太後書 3 2| 因為人beh顧家己、貪財、誇口、驕傲、謗瀆、悖逆父母、忘恩、無聖潔；
提摩太後書 3 3| 不情、背約、譭謗、無家己約束、殘忍、怨恨好、
提摩太後書 3 4| 奸詭、執癖、phòng-hong，ài快樂khah過頭tī疼上帝；
提摩太後書 3 5| 有敬虔ê外貌，但是已經棄sak敬虔ê權能；親像chit號人，你tio̍h離開in。
提摩太後書 3 6| 因為in中間有人暗靜入人ê家，迷惑戇戇ê婦女，就是hō͘重ê罪所teh，hō͘ chōe-chōe情慾所引誘ê；
提摩太後書 3 7| chiah-ê婦女常常teh學習，也到尾bōe會明白真理。
提摩太後書 3 8| 早Ngá-nî、Iông-pì對敵摩西，chit號人也親像án-ni對敵真理，in ê心志已經敗壞，論到道理in是不重用ê。
提摩太後書 3 9| 但是in bōe會koh進步，因為in ê愚戇beh露現tī眾人ê面前親像hit兩人一樣。
提摩太後書 3 10| 獨獨你有順thàn我ê教示，品行、志向、信靠、寬容、仁愛、吞忍，kap chiah-ê khún-tio̍k，以及苦難；
提摩太後書 3 11| 也知我tī安提阿、Í-ko-liām、Lō͘-sū-tek所tú-tio̍h甚麼事，kap受甚麼khún-tio̍k；總是主lóng救我脫離。
提摩太後書 3 12| Koh見若ài得tiàm-tī基督耶穌敬虔來過日ê beh受khún-tio̍k。
提摩太後書 3 13| 獨獨pháiⁿ人kap phah騙人ê beh ná久ná pháiⁿ，迷惑人，家己也受迷惑。
提摩太後書 3 14| 但是你tio̍h長長tòa tī所學習、所深信hiah-ê事，因為知是tùi甚麼人學ê；
提摩太後書 3 15| 也知你tùi細漢已經bat hiah-ê聖冊，就是會hō͘你有智慧，tùi信基督耶穌來得tio̍h救ê。
提摩太後書 3 16| 見若hō͘上帝默示ê經也有利益tī教示，tī督責，hō͘人歸正，引chhōa人學義理，
提摩太後書 3 17| hō͘服事上帝ê人練達，便便來行lóng總ê好事。
提摩太後書 4 1| 我tī上帝ê面前kap beh審判活人死人ê基督耶穌ê面前，為tio̍h伊ê顯現kap伊ê koh來，
提摩太後書 4 2| 吩咐你tio̍h傳道理，無論得時不得時，tio̍h專務伊，用百般ê寬容教示來責備、警戒、勸勉。
提摩太後書 4 3| 因為時日beh到，人beh m̄容允端正ê教示，beh耳孔chiūⁿ，ài聽chōe-chōe先生，照家己ê私慾；
提摩太後書 4 4| koh oa̍t頭m̄聽真理，去ǹg無影ê話。
提摩太後書 4 5| 獨獨你凡事tio̍h節制，忍受艱苦，行傳福音ê ê工，來盡你ê職份。
提摩太後書 4 6| 因為taⁿ我ê血teh做灌奠，我過世ê期到lah。
提摩太後書 4 7| 我已經爭戰好ê爭戰，已經盡跑走ê路站，已經守所信ê道理。
提摩太後書 4 8| Taⁿ了後有義ê冕旒kā我備辦hē-teh，就是主做公義ê審判司tī hit日beh hō͘我；m̄-nā hō͘我，也beh hō͘見若欣慕伊顯現ê人。
提摩太後書 4 9| 你tio̍h致意緊緊來chhē我。
提摩太後書 4 10| 因為Tí-má欣慕chit-ê世間，就離開我，去帖撒羅尼迦；Kek-le̍k-sū去加拉太，提多去That-má-thài。
提摩太後書 4 11| 只有路加kap我tī-teh。Tio̍h chhōa馬可kap你saⁿ-kap來，因為伊tī服事ê工有利益我。
提摩太後書 4 12| Chhui-ki-kó͘我已經差伊去以弗所。
提摩太後書 4 13| 我tī Te̍k-lô-a留tī Ka-pò͘ in tau ê外衫，你來ê時tio̍h續帶來，亦tio̍h帶hiah-ê冊，hiah-ê羊皮ê koh-khah要緊。
提摩太後書 4 14| Phah銅師傅亞力山大chōe-chōe項害我，主beh照伊ê所行來報應伊。
提摩太後書 4 15| 你也tio̍h tiuⁿ-tî伊，因為伊不止對敵阮ê話。
提摩太後書 4 16| 我頭一pái分訴ê時，無人óa近我，眾人lóng離開我；願chit-ê罪無歸tī in。
提摩太後書 4 17| 但是主khiā tī我身邊，hō͘我勇健，hō͘所tio̍h宣傳ê tùi我來一盡報揚，koh hō͘外邦lóng聽見；我也得tio̍h救出tī獅ê嘴。
提摩太後書 4 18| 主beh救我脫離lóng總ê pháiⁿ-tāi，也beh救我入tī伊天裡ê國；願榮光歸伊到代代無盡。À-bēng。
提摩太後書 4 19| 請安百基拉、亞居拉，kap O-nî-sek-hut ê家。
提摩太後書 4 20| Í-lah-to͘ tiàm-tī哥林多；Tek-lô-hui-mô͘破病，我留伊tī Bí-lī-to͘。
提摩太後書 4 21| Tio̍h致意tī冬天前來。Iú-pò͘-lô、Po͘-tiân、Lī-lô͘、Kek-ló-tia，kap眾兄弟lóng請安你。
提摩太後書 4 22| 願主kap你ê神tī-teh；願恩典kap lín tī-teh。
提多書 1 1| 上帝ê奴僕，耶穌基督ê使徒保羅，為tio̍h上帝揀選ê百姓ê信，kap beh hō͘ in bat敬虔ê真理，
提多書 1 2| tī永遠活ê ǹg望，就是無白賊ê上帝tī永世代ê事先所應允ê；
提多書 1 3| 但是到期就顯明伊ê道理，就是照咱ê救主上帝ê命令所交託我傳ê；
提多書 1 4| phoe寄hō͘提多，就是照saⁿ-kap有ê信做我真ê kiáⁿ ê：願你tùi父上帝kap咱ê救主基督耶穌得tio̍h恩典平安。
提多書 1 5| 我留你tī Kek-lí-tí ê緣故，就是ài你將hiah-ê辦未明白ê事lóng辦到整齊，koh照我所吩咐你ê，tī ta̍k-ê城設立長老；
提多書 1 6| 若有人無thang嫌，做一個婦人人ê丈夫，kiáⁿ兒有信，無人告in放蕩不法ê，chiah thang。
提多書 1 7| 因為監督tio̍h無thang嫌，親像上帝ê管家，無自是，無快受氣，無因為食酒來起事，無ài phah人，無貪不義ê錢；
提多書 1 8| tio̍h好款待出外人，ài好、守己、公義、聖潔、節制；
提多書 1 9| 堅固守hit-ê照正教真實ê道理，hō͘伊會用端正ê教示來勸勉人，koh能辯倒hiah-ê駁問ê人。
提多書 1 10| 因為有chōe-chōe m̄順服ê人，就是講浮漂ê話，欺騙人ê；屬割禮ê人koh-khah是án-ni。
提多書 1 11| chit號人ê嘴tio̍h kā伊塞密；in為tio̍h不義ê財利， 教示所m̄應該教示ê，來敗壞人ê全家。
提多書 1 12| In中間一人，就是in hit族ê先知，有講，Kek-lí-tí人常常講白賊，做pháiⁿ獸，貪食，koh pîn-tōaⁿ。
提多書 1 13| Chit-ê干證是真實；所以你tio̍h嚴嚴責備in，hō͘ in tùi信會純全；
提多書 1 14| 無ài聽猶太人ê無影話，kap悖謬真理ê人ê誡命。
提多書 1 15| 在清氣ê人，萬物lóng是清氣；在hiah-ê污穢無信ê人，無一項物清氣，連in ê心志kap良心也lóng污穢。
提多書 1 16| In家己承認做bat上帝ê，但是tī in ê所行就m̄認伊；in是可惡ê，悖逆ê，tī一切ê好事做不重用ê。
提多書 2 1| Hiah-ê合tī端正ê教示ê，你tio̍h講伊，
提多書 2 2| 就是老人m̄-thang ài食酒，tio̍h端莊、守己，koh tī信，tī仁愛，tī吞忍，無m̄純全。
提多書 2 3| 老婦人人也tio̍h án-ni，行動舉止tio̍h合tī敬虔，莫得譭謗，也莫得做酒ê奴才，tio̍h用好教示人；
提多書 2 4| chiah thang教督少年ê婦人人疼in ê丈夫，疼in ê kiáⁿ兒，
提多書 2 5| 守己，貞潔、料理家事、善良，順服家己ê丈夫，免得上帝ê道理受tio̍h謗瀆。
提多書 2 6| 少年ê ta-po͘人，你也tio̍h án-ni勸in守己。
提多書 2 7| 你凡事tio̍h家己做好所行ê模樣；
提多書 2 8| tī教示tio̍h端莊無邪，言語端正，無thang嫌，hō͘對敵家己見笑，無teh thang講咱ê pháiⁿ。
提多書 2 9| 勸奴僕tio̍h順服in ê主人，凡事hō͘ in歡喜，無抵觸，
提多書 2 10| 無偷the̍h，ta̍k項tio̍h顯明忠信，hō͘ in凡事榮光咱ê救主上帝ê教。
提多書 2 11| 因為上帝救眾人ê恩已經顯明，
提多書 2 12| 警戒咱tio̍h棄sak不虔kap chit世間ê私慾，用守己、公義、敬虔來過日tī chit世代；
提多書 2 13| 欣慕hit-ê大福氣ê ǹg望，kap咱至大ê上帝kap救主耶穌基督榮光ê顯現。
提多書 2 14| 伊為tio̍h咱獻家己，beh贖咱脫離一切ê不法；koh為tio̍h本身洗清咱做伊家己ê百姓，就是熱心tī chiah-ê好所行ê。
提多書 2 15| Chiah-ê事你tio̍h講，tio̍h苦勸，用lóng總ê權來責備人。M̄-thang hō͘人藐視你。
提多書 3 1| Tio̍h hō͘人記得應該降服辦政事ê，掌權ê，來順thān伊，常常便來行ta̍k項ê好事，
提多書 3 2| 無譭謗，無相爭，tio̍h溫和，tùi眾人顯明ta̍k樣ê溫柔。
提多書 3 3| 因為咱前也是無知、悖逆，受迷惑，降服tī百般ê私慾kap快樂，活tī惡毒怨妒ê中間，是可惡ê，也大家相怨恨。
提多書 3 4| 但是咱ê救主上帝ê仁慈kap伊ê疼人顯明ê時，
提多書 3 5| 伊就救咱，m̄是tùi tī咱所行ê義，是照伊ê憐憫，tùi重頭生ê洗kap聖神ê換新，
提多書 3 6| 聖神就是伊對咱ê救主耶穌基督所大大降落tī咱ê；
提多書 3 7| hō͘咱tùi伊ê恩來稱做義ê，thang照永活ê ǹg望lāi成做後嗣。
提多書 3 8| Chit-ê話是真實；koh論chiah-ê事我ài你硬硬干證伊，hō͘信上帝ê人致意做chiah-ê好ê事業。chiah-ê lóng是好，有利益人ê。
提多書 3 9| 總是你tio̍h閃避戇戇ê辯駁，世系ê談論、相爭，kap為tio̍h律法ê爭戰；因為chiah-ê是無利益，koh空空。
提多書 3 10| 結黨ê人，已經警戒伊一pái koh一pái，就tio̍h kù-chāi伊；
提多書 3 11| 因為知chit號人是悖謬，家己擬伊ê罪，猶原teh犯。
提多書 3 12| 我差A-thê-má á是Chhui-ki-kó͘去chhē你ê時，你tio̍h致意到Ni-ko-pho-li̍p來chhē我；因為我已經定tio̍h tī hia過冬天。
提多書 3 13| 法律師Se-la̍p kap亞波羅，你tio̍h致意kā伊送行，hō͘ in無欠缺。
提多書 3 14| Koh咱chiah-ê人tio̍h學習做好ê事業，來備辦hiah-ê的確tio̍h ê所費，免得無結實。
提多書 3 15| Kap我tī-teh ê人lóng請安你。凡若tī信來疼阮ê人你tio̍h請安in。
提多書 3 16| 願恩典kap lín眾人saⁿ-kap tī-teh。
腓利門書 1 1| 做基督耶穌ê囚犯，保羅，kap兄弟提摩太，phoe寄hō͘阮所疼同tio̍h磨ê腓利門，
腓利門書 1 2| kap姊妹A-hui-a，以及kap我同當兵e5A-ki-pò͘，kap聚集tī你ê家ê教會；
腓利門書 1 3| 願lín對咱ê父上帝kap主耶穌基督得tio̍h恩典平安。
腓利門書 1 4| 我常常感謝我ê上帝，tī我祈禱ê中間siàu念你；
腓利門書 1 5| 因為聽見你ê仁愛kap你所有ê信，就是ǹg主耶穌kap顯出tī眾聖徒ê；
腓利門書 1 6| 願你ê信ê相通有功效，thang深知lín中間萬項ê好，來歸tī基督。
腓利門書 1 7| 兄弟ah，我為tio̍h你ê仁愛大歡喜，大安慰；因為聖徒ê心對你得tio̍h安歇。
腓利門書 1 8| 所以我雖然tī基督有thang好膽將所合宜行ê吩咐你，
腓利門書 1 9| 獨獨因為相疼ê緣故，寧可求你；我就是年老ê保羅，現今也為tio̍h基督耶穌來受關監。
腓利門書 1 10| 我為tio̍h我ê kiáⁿ，就是我tī掛鐵鍊ê時所生ê，O-nî-se-bó͘，來求你；
腓利門書 1 11| 伊前無利益你，現今就做你我ê利益；
腓利門書 1 12| 我有差伊koh tò去你hia；chit人就是我ê心腹。
腓利門書 1 13| 我本ài留伊kap我tòa，thang tī我為tio̍h福音掛鐵鍊ê時，替你服事我。
腓利門書 1 14| 總是未知你ê意思，我就m̄-ài做甚麼；是beh hō͘你ê好，m̄是出tī勉強，是出tī甘願。
腓利門書 1 15| 因為伊暫時離開你，kiám-chhái是beh hō͘你thang永遠得tio̍h伊；
腓利門書 1 16| m̄是猶原做奴僕，是贏過奴僕，就是做所疼ê兄弟；我實在看伊做án-ni；何況伊是你家內ê人，koh是屬tī主ê，kiám無koh-khah疼伊mah?
腓利門書 1 17| 所以你若掠我做同伴，tio̍h接納伊，親像接納我。
腓利門書 1 18| 伊若有刻虧你，á是欠你甚麼，thang算我ê賬。
腓利門書 1 19| 我保羅親手寫，我beh坐額；免我kā你講，你所欠我ê，是你本身ê性命。
腓利門書 1 20| 是lah，兄弟ah，hō͘我tī主對你得tio̍h歡喜；hō͘我ê心tī基督得tio̍h安歇。
腓利門書 1 21| 我已經深信你ê順thàn，就寫phoe hō͘你，因為知你所beh行ê，會過頭tī我所講ê。
腓利門書 1 22| Koh也tio̍h備辦所在hō͘我tòa；因為我ǹg望tùi lín ê祈禱，上帝beh將我賞賜lín。
腓利門書 1 23| Í-pa-hut，就是tī基督耶穌kap我做同關監ê，請安lí；
腓利門書 1 24| kap我saⁿ-kap tio̍h磨ê馬可、A-lí-ta̍t-kó͘、Tí-má，路加也請安你。
腓利門書 1 25| 願咱ê主耶穌基督ê恩典kap lín ê神saⁿ-kap tī-teh。À-bēng。
希伯來書 1 1| 上帝tī在早已經託hiah-ê先知，用chōe-chōe段，chōe-chōe方法，kā列祖講；
希伯來書 1 2| taⁿ tī hiah-ê日ê路尾，託伊ê Kiáⁿ kā咱講；就是伊所設立做承接萬物ê後嗣，亦bat tùi伊來創造chiah-ê世界。
希伯來書 1 3| 伊是上帝ê榮耀所發出ê光，是上帝本質ê真象，伊用伊權能ê話teh扶載萬物，已經成清潔罪ê事，就坐tī極高ê天頂，大威嚴ê ê大pêng；
希伯來書 1 4| 成做比chiah-ê天使khah大，合tī伊所承接ê名，比in khah尊貴。
希伯來書 1 5| 因為上帝kiám bat tùi甚麼天使講:	你就是我ê Kiáⁿ，我今á日生你？koh講，	我beh做伊ê父，伊beh做我ê Kiáⁿ。
希伯來書 1 6| 到伊koh chhōa大Kiáⁿ入世間ê時，就講，上帝chiah-ê天使lóng tio̍h拜伊。
希伯來書 1 7| 論到天使就講:	Hō͘伊ê天使做風，伊ê差用做火燄:
希伯來書 1 8| 但是論到Kiáⁿ就講，	上帝ah，你ê座位代代tī-teh，	你ê 國權柄是正直ê權柄。
希伯來書 1 9| 你ài公義，怨恨不法；	所以上帝，你ê上帝，用歡喜ê油抹你，	贏過你chiah-ê同伴。
希伯來書 1 10| Koh講，	主ah，起頭ê時，你hē地ê地基，	Chiah-ê天亦是你ê手所造ê:
希伯來書 1 11| In beh滅無；獨獨你久長tī-teh:	In lóng beh親像衣服漸漸舊；
希伯來書 1 12| 你beh將in捲起來，親像外衫，	親像衣服，in就beh變換:	獨獨你原在是án-ni，你ê歲壽無窮盡。
希伯來書 1 13| 上帝bat tùi tá-lo̍h一個天使講，	坐我ê大pêng，	thèng候我hē你ê對敵做你ê腳踏椅？
希伯來書 1 14| In kiám m̄是lóng做差用ê神，奉差來服事teh-beh得救ê人mah？
希伯來書 2 1| 所以咱tio̍h益發致意所聽見ê，驚了咱會致到溜去。
希伯來書 2 2| 因為tùi天使所傳ê道理，尚且是堅固，也見若干犯違逆ê tāi-chì lóng tú-tio̍h應該受ê報應；
希伯來書 2 3| 咱若忽略chiah-nih大ê拯救kiám會逃閃mah？Chit-ê拯救既然是主起頭講ê，聽見ê人干證到實實hō͘咱；
希伯來書 2 4| koh上帝用chiah-ê神蹟、奇事、ta̍k項ê權能kap聖神ê賞賜，lóng照家己ê旨意，kap in saⁿ-kap干證。
希伯來書 2 5| 因為阮所講teh來ê世界，上帝未bat hō͘伊降服tī天使。
希伯來書 2 6| 獨獨有干證tī某所在ê，講，	人是甚麼，hō͘你siàu念伊？	人ê Kiáⁿ是甚麼，hō͘你看顧伊？
希伯來書 2 7| 你hō͘伊略á khah輸天使，	Koh用榮光尊貴，hō͘伊做冕旒，	Koh設立伊tī你ê手所造ê ê頂面；
希伯來書 2 8| Hō͘萬物lóng降服tī伊ê腳下。　已經hō͘萬物lóng降服伊，就無chhun一項物無降服伊。總是到taⁿ咱猶未看見萬物lóng降服伊。
希伯來書 2 9| 獨獨看見hit-ê略á khah輸天使ê耶穌，為tio̍h受死ê艱苦得tio̍h榮光尊貴做冕旒，thang tùi上帝ê恩，為tio̍h眾人受死。
希伯來書 2 10| 因為萬物所為tio̍h伊，萬物所tùi伊ê，teh chhōa chōe-chōe kiáⁿ到tī榮光，就hō͘救in ê首領tùi苦難來成完全，本是合宜。
希伯來書 2 11| 因為hit-ê hō͘人成聖ê，kap hiah-ê得tio̍h成聖ê，lóng tùi一個出；所以伊稱in做兄弟無掠做見笑；
希伯來書 2 12| 講，	我beh報揚你ê名tī我ê兄弟，	O-ló你tī會中。
希伯來書 2 13| Koh講，	我beh óa靠伊。Koh講，	看ah！我kap上帝所hō͘我ê kiáⁿ兒。
希伯來書 2 14| Taⁿ chiah-ê kiáⁿ兒既然相同有血肉ê體，伊本身亦平平有；beh用死來廢無有死ê權勢ê，就是魔鬼；
希伯來書 2 15| 亦beh hō͘一生驚畏死到親像做奴才ê，lóng得tio̍h tháu放。
希伯來書 2 16| 因為伊無牽救天使，是牽救亞伯拉罕ê後裔。
希伯來書 2 17| 所以凡事伊tio̍h kap兄弟相同，thang tī上帝ê事做憐憫忠信ê祭司頭，因為百姓ê罪獻挽回ê祭。
希伯來書 2 18| 因為伊已經受苦來tú-tio̍h試，就會幫贊chiah-ê受試ê人。
希伯來書 3 1| 所以lín chiah-ê聖ê兄弟，同得tio̍h天召ê，tio̍h深想咱所承認做使者，做祭司頭ê耶穌；
希伯來書 3 2| 伊盡忠tī設立伊ê，親像摩西tī上帝ê全家一樣。
希伯來書 3 3| 因為伊算是能堪得受榮光贏過摩西親像建立家ê，比家khah尊貴。
希伯來書 3 4| 因為家lóng有人建立伊，獨獨建立萬物ê就是上帝。
希伯來書 3 5| Koh摩西做奴僕，果然盡忠tī上帝ê全家，來干證將來beh傳ê事；
希伯來書 3 6| 獨獨基督做Kiáⁿ，治理伊ê家；咱若執守tùi ǹg望所有ê好膽kap誇口，堅固到尾，就做伊ê家。
希伯來書 3 7| 所以，親像聖神講:	今á日lín若聽見伊ê聲，	就m̄-thang剛硬lín ê心，親像tī激我受氣ê時，	Tī曠野試探我ê日。
希伯來書 3 8| 
希伯來書 3 9| Tī hia lín ê列祖驗來試我，	Koh歷過四十年看見我ê所行。
希伯來書 3 10| 所以我無歡喜hit代ê人，	講，In ê心常常失迷，	M̄-bat我chiah-ê路；
希伯來書 3 11| 我就tī受氣中chiù-chōa，講，	In斷斷bōe得thang入我ê安歇。
希伯來書 3 12| 兄弟ah，lín tio̍h謹慎，驚了lín中間kiám-chhái有人勸m̄信ê pháiⁿ心，離開真活ê上帝；
希伯來書 3 13| 所以lín tio̍h thàn iáu有thang叫做今á日ê，日日相勸勉；驚了lín中間有ê hō͘罪迷去，來硬心:
希伯來書 3 14| 因為咱若持守起頭ê深信，堅固到路尾，就有份tī基督:
希伯來書 3 15| 當iáu teh講，	今á日lín若聽見伊ê聲，	就m̄-thang剛硬lín ê心，親像tī激我受氣ê時。
希伯來書 3 16| 因為聽來激受氣ê，是是誰 ah？kiám m̄是tè摩西出埃及ê眾人mah？
希伯來書 3 17| 上帝四十年久所無歡喜ê是是誰 ah？kiám m̄是犯罪，身屍倒tī曠野ê人mah？
希伯來書 3 18| 上帝chiù-chōa m̄准入伊ê安歇ê，若m̄是m̄信thàn ê人，是是誰 ah？
希伯來書 3 19| Tùi án-ni看，in bōe能入，就是因為m̄信。
希伯來書 4 1| 所以有入伊ê安歇ê應允留teh hō͘咱，就tio̍h驚惶，驚見lín中間kiám-chhái有人親像得無tio̍h。
希伯來書 4 2| 因為福音有傳hō͘咱，親像傳hō͘ in，總是所聽ê話無利益in，因為聽ê人無用信kap道理相合。
希伯來書 4 3| 因為咱已經信ê，是入chit-ê安歇；照伊所講，	我就tī受氣中chiù-chōa講，	In斷斷bōe得thang入我ê安歇；其實chiah-ê工，tùi創世間以來，已經成lah。
希伯來書 4 4| 因為論到第七日，tī某所在有án-ni講，上帝tī第七日明白伊lóng總ê工來安歇；
希伯來書 4 5| 亦tī chit所在koh講，	In斷斷bōe得thang入我ê安歇。
希伯來書 4 6| 所以chit-ê安歇iáu teh thèng候有人入，但是hiah-ê事先得tio̍h福音ê，因為m̄信thàn，chiah無入；
希伯來書 4 7| 歷過chōe-chōe年，tī大衛ê冊內7，伊koh定一日，講，今á日，親像頂面所講，	今á日lín若聽見伊ê聲，	就m̄-thang剛硬lín ê心。
希伯來書 4 8| 因為約書亞若bat用安歇賞賜百姓，就後來的確無講起別日。
希伯來書 4 9| Tùi án-ni看，iáu有安歇kā上帝ê百姓留teh。
希伯來書 4 10| 因為入伊ê安歇ê是明白伊lóng總ê工來安歇，
希伯來書 4 11| 親像上帝明白伊ê工來安歇。所以咱tio̍h盡力來入chit-ê安歇，免得有人跋倒tī siāng hit樣ê m̄信。
希伯來書 4 12| 因為上帝ê道是活ê，是有功效ê，比一切雙面ê劍khah利，凡若魂kap神，骨節kap骨髓，無m̄刺入破開，心內chiah-ê念頭kap主意亦無m̄鑑察。
希伯來書 4 13| Koh所創造ê，tī伊ê面前無一項蓋密:就是萬物掀開露出tī審判咱ê ê目前。
希伯來書 4 14| 所以咱已經有大ê祭司頭，上帝ê Kiáⁿ耶穌，經過hiah-ê天，就tio̍h執守所承認ê。
希伯來書 4 15| 因為咱所有ê祭司頭m̄是bōe會體貼咱lóng總ê軟弱；就是凡事平平有受試，但是無罪。
希伯來書 4 16| 所以咱tio̍h好膽就近恩典ê座位，thang受憐憫，也得tio̍h恩典，做及時ê幫贊。
希伯來書 5 1| 因為tùi人ê中間所揀ê祭司頭lóng是為tio̍h人，tī關係上帝ê事，來設立，thang為tio̍h罪過獻禮物kap祭祀。
希伯來書 5 2| 伊既然hō͘軟chiáⁿ所圍困，chiah會體量m̄知影kap失迷ê人；
希伯來書 5 3| 所以伊應該因為本身，親像因為百姓，為tio̍h罪來獻祭。
希伯來書 5 4| Koh chit-ê尊貴，m̄是人家己取，只有hō͘上帝召ê，親像亞倫一樣。
希伯來書 5 5| 親像án-ni，基督亦m̄是家己尊做祭司頭，就是hit-ê對伊講，	你就是我ê Kiáⁿ，我今á日生lín ê。
希伯來書 5 6| Tī別位亦講，	你永遠做祭司，	照Be̍k-ki-sé-tek ê班列。
希伯來書 5 7| 基督tī伊tiàm肉體ê日，用出力喉叫，koh流目屎，獻祈禱懇求hō͘ hit-ê話救伊出死ê，koh因為伊ê敬虔得tio̍h聽見，
希伯來書 5 8| 雖然做Kiáⁿ，亦tùi所受chiah-ê苦難來學順服；
希伯來書 5 9| 已經成做完全，就做凡若順服伊ê人永遠chín-求ê根源；
希伯來書 5 10| hō͘上帝chheng伊做祭司頭，照Be̍k-ki-sé-teke5班列。
希伯來書 5 11| 論到chit-ê，阮有chōe-chōe話ài講，m̄-kú oh得解明，因為lín耳孔鈍ê緣故。
希伯來書 5 12| 因為論到時ê久，lín tio̍h家己做先生，但是iáu欠用人將上帝ê話chiah-ê小學ê起頭教lín；koh成做欠用lin，無欠用五穀。
希伯來書 5 13| 凡若食奶ê，無老練義ê道理；因為伊是嬰á。
希伯來書 5 14| 獨獨長成ê人食五穀，in ê心竅tùi練習來練達，到會分別好pháiⁿ。
希伯來書 6 1| 所以基督道理ê初學，咱請放下teh，來致意進步到完全；免koh hē地基，就是反悔來脫離chiah-ê死死ê所行，kap信上帝，chiah-ê洗ê禮數，
希伯來書 6 2| 以及按手，死人koh活，kap永遠ê審判，chiah-ê教訓。
希伯來書 6 3| 上帝若准，阮就beh án-ni行。
希伯來書 6 4| 因為人已經bat得tio̍h光照，受tio̍h天裡ê恩賜，有份tī聖神，
希伯來書 6 5| koh受tio̍h上帝ê好話，kap teh來ê世界chiah-ê權能，
希伯來書 6 6| 後來背叛，就bōe會hō͘ in koh換新來反悔；因為in家己koh釘上帝ê Kiáⁿ tī十字架，來顯明凌辱伊。
希伯來書 6 7| 因為土地食tio̍h ta̍uh-ta̍uh落ê雨水，來生菜蔬，合作穡人ê路用，就得tio̍h上帝賜福；
希伯來書 6 8| 但是生草刺kapc蒺藜，就受棄sak，近tī受咒詛，伊ê結局就是蕭lio去。
希伯來書 6 9| 所疼ê兄弟ah！阮sui-bóng án-ni講，但是深信lín ta̍k項khah贏這，koh屬tī得救；
希伯來書 6 10| 因為上帝m̄是無公道，來bōe記得lín ê工，kap lín為tio̍h伊ê名所顯明ê仁愛，因為lín平素服事chiah-ê聖徒，到taⁿ亦服事in。
希伯來書 6 11| 我ài lín ta̍k人猶原顯出chit號ê慇勤，hō͘ lín ê ǹg望滿足到路尾:
希伯來書 6 12| hō͘ lín無致到pîn-tōaⁿ，就是學hiah-ê tùi信kap吞忍來承接chiah-ê應允ê人。
希伯來書 6 13| Taⁿ上帝應允亞伯拉罕ê時，因為無khah大ê thang kí來chiù-chōa，就kí本身來chiù-chōa講，
希伯來書 6 14| 我賜福beh賜福你，加添beh加添你ê後裔。
希伯來書 6 15| 親像án-ni，亞伯拉罕gâu吞忍，就得tio̍h所應允ê。
希伯來書 6 16| 因為人是kí khah大ê來chiù-chōa；亦用chiù-chōa做相爭ê結尾，來決定伊。
希伯來書 6 17| Án-ni，上帝ài beh格外顯明伊ê旨意bōe移易，hō͘ hiah-ê承接應允ê人知，chiah用chiù-chōa來做證見:
希伯來書 6 18| beh tùi兩項bōe移易ê事，上帝所bōe會白賊ê，hō͘咱有大大ê安慰，就是咱已經逃避來擒所hē tī頭前ê ǹg望；
希伯來書 6 19| 咱為chit-ê ǹg望，親像靈魂ê碇，拋tī帳籬內，堅固無移徙；
希伯來書 6 20| 耶穌做先鋒，已經為tio̍h咱入去hia，成做永遠ê祭司長，照Be̍k-ki-sé-tek ê班列。
希伯來書 7 1| 因為chit-ê Be̍k-ki-sé-tek，就是Sat-léng王，也是至koân上帝ê祭司，早tú-tio̍h亞伯拉罕thâi贏chiah-ê王tò來ê時，kā伊祝福ê，
希伯來書 7 2| 亞伯拉罕亦將一切所得tio̍h ê，抽十份一hō͘伊(伊ê名翻譯就是義ê王，koh是Sat-léng王，就是平安王；
希伯來書 7 3| 伊無父無母，無世系，無時日ê起頭，無活命ê路尾，是親像上帝ê Kiáⁿ)久長teh做祭司。
希伯來書 7 4| 試想先祖亞伯拉罕將所得tio̍h上等ê物，抽十份一hō͘伊，就hit人尊貴到怎樣，
希伯來書 7 5| Taⁿ利未ê kiaⁿ孫擔當祭司ê chit-ê，雖然kap百姓lóng是亞伯拉罕ê後裔，平平是兄弟，iáu-kú奉命令，照律法tùi百姓the̍h十份一；
希伯來書 7 6| 總是hit-ê無屬利未ê世系ê，bat tùi亞伯拉罕the̍h十份一，koh kā得tio̍h chiah-ê應允ê祝福。
希伯來書 7 7| 獨獨序細hō͘序大祝福，這是無thang辯駁。
希伯來書 7 8| Taⁿ tī chia the̍h十份一ê，lóng是會死ê人；但是tī hia是hit-ê有受干證講，伊是活ê。
希伯來書 7 9| Koh也會講得，連the̍h十份一ê利未也bat在tī亞伯拉罕來納十份一；
希伯來書 7 10| 因為Be̍k-ki-sé-tek tú-tio̍h亞伯拉罕ê時，利未iáu-kú tī in祖ê身軀。
希伯來書 7 11| 早百姓受律法，是tī利未族祭司ê職任下；若tùi伊能得tio̍h完全，就mih-sái另外koh興起一個祭司，照Be̍k-ki-sé-tek ê班列，無講照亞倫ê班列ah？
希伯來書 7 12| 因為祭司ê職已經改換，就律法亦的確tio̍h改換。
希伯來書 7 13| 因為chiah-ê話所指ê，是屬tī別個支派，in中間未bat有人跟隨tī祭壇。
希伯來書 7 14| 是咱ê主明明tùi猶大出；論chit-ê支派，摩西未bat提起祭司ê職。
希伯來書 7 15| Koh若照Be̍k-ki-sé-tek ê款式，有興起別個祭司；
希伯來書 7 16| m̄是照肉體誡命ê法來設立，是照bōe毀壞ê活命ê權能，就頂面所講ê你嶄然khah明。
希伯來書 7 17| 因為有干證伊講，	你永永做祭司，	照Be̍k-ki-sé-tek ê班列。
希伯來書 7 18| 因為前ê誡命廢無，是為tio̍h伊ê軟弱kap無利益，
希伯來書 7 19| (因為律法無做一項到完全)chiah設立koh-khah好ê ǹg望，就是咱所tùi伊來親近上帝ê。
希伯來書 7 20| Koh因為伊m̄是無tùi chiù-chōa來設立；
希伯來書 7 21| (in hiah-ê立做祭司無tùi chiù-chōa；獨獨chit-ê就tùi chiù-chōa，因為設立伊ê有kā伊講，	主chiù-chōa，無退悔，	你永永做祭司:)
希伯來書 7 22| 親像án-ni，耶穌做koh-khah好ê約ê保認。
希伯來書 7 23| Hiah-ê做祭司ê，因為hō͘死阻隔，bōe會久長，所以tio̍h真chōe人；
希伯來書 7 24| 獨獨chit-ê，因為永永tī-teh，有bōe改換ê祭司職。
希伯來書 7 25| 所以凡若tùi伊就近上帝ê人，伊能救in到完全，因為伊長長活，來替in祈求。
希伯來書 7 26| 因為chit號ê祭司頭合咱ê欠用；伊是聖，無pháiⁿ，無lâ-sâm，離開罪人，成做khah高chiah-ê天；
希伯來書 7 27| 伊m̄免親像hiah-ê祭司頭，tio̍h日日事先為tio̍h家己ê罪，後來為tio̍h百姓ê罪，來獻祭；因為伊獻本身，就做一下成chit-ê事。
希伯來書 7 28| 因為律法設立軟chiáⁿ ê人做祭司頭；獨獨律法後chiù-chōa ê話設立Kiáⁿ，永遠做完全ê祭司頭。
希伯來書 8 1| Taⁿ阮所講其中第一要緊ê，就是咱有親像chit號ê祭司頭，已經坐tī天頂大威嚴ê寶座ê大pêng，
希伯來書 8 2| 伊做聖所kap真ê會幕ê差用，chit-ê會幕是主所設ê，m̄是人所設ê。
希伯來書 8 3| 凡若祭司頭lóng為tio̍h獻禮物kap祭祀來設立:所以chit-ê祭司頭亦的確tio̍h有所獻。
希伯來書 8 4| 設使伊tī地裡，就無做祭司，因為已經有照律法teh獻禮物ê；
希伯來書 8 5| in所用來服事ê，就是天裡ê物ê像kap影；親像摩西beh造會幕ê時，受tio̍h命令，講，你tio̍h謹慎，照tī山頂所指示你ê款式，來造ta̍k項物。
希伯來書 8 6| Taⁿ耶穌已經得tio̍h khah尊貴ê職，是伊做koh-khah好ê約ê中保，就是用koh-khah好ê應允來設立ê。
希伯來書 8 7| 因為頭一個約若無thang嫌，就無想beh立第二ê約。
希伯來書 8 8| 因為有嫌in，就講，	主講，你看，時日beh到，	我beh kap以色列家，以及猶大家，成立新ê約；
希伯來書 8 9| m̄是照我kap in列祖所立ê約，	就是tī牽in ê手，chhōa in出埃及地ê時，所立ê；	因為in無常常守我ê約，	我也無看顧in： 這是主所講ê。
希伯來書 8 10| 主koh講，Chiah-ê日了後，	我kap以色列家所beh立ê約是chit-ê，	就是我beh將我ê律法hē tī in ê頭腦，	刻tī in ê心：我beh做in ê上帝，	In beh做我ê百姓:
希伯來書 8 11| In ta̍k人將來無教示in本城ê百姓，	Kap in ta̍k人ê兄弟，講，你tio̍h bat主:	因為tùi細到大，in lóng beh bat我。
希伯來書 8 12| 因為我beh憐憫in ê不義，	無koh記念in ê罪惡。
希伯來書 8 13| 既然有講新ê，就是hō͘前ê約做舊。凡若舊來衰退ê就是將近無去。
希伯來書 9 1| Taⁿ hit-ê前ê約亦有服事ê禮儀，kap屬世間ê聖殿。
希伯來書 9 2| 因為有備辦會幕，頭前間叫做聖所；hit內面有燈台，kap几桌，kap排列ê餅。
希伯來書 9 3| 第二ê帳籬後koh有會幕，叫做至聖所；
希伯來書 9 4| hia有金香壇，kap ka-nn̂g ê包金ê約櫃，內面有勸má-ná ê金壺，亞倫puh牙ê柺á，kap約ê石碑兩塊；
希伯來書 9 5| 櫃頂有榮光ê Ki-lō͘-peng，遮蓋施恩所；chit幾項taⁿ請免詳細講。
希伯來書 9 6| Chiah-ê物已經齊備，祭司常常入頭前間ê會幕，盡chiah-ê服事ê事；
希伯來書 9 7| 但是第二間，只有祭司頭ta̍k年一pái家己入去，無一pái無帶血，為tio̍h本身kap百姓ê錯誤來獻；
希伯來書 9 8| 聖神án-ni指明，前ê會幕iáu tī-teh ê時，入chiah-ê聖所ê路猶未顯明；
希伯來書 9 9| 這是beh做現今ê譬喻；照án-ni有teh獻禮物祭祀，就是bōe會hō͘服事ê人照良心來得tio̍h完全ê；
希伯來書 9 10| 因為hiah-ê(以及lim食kap ta̍k等號ê洗)不過是做肉體ê禮儀，設立來thèng候改正ê時。
希伯來書 9 11| Taⁿ基督已經到，做將來chiah-ê好事ê祭司頭，經過khah大khah齊全ê會幕，m̄是人ê手所起造，就是無屬tī chit世間ê，
希伯來書 9 12| 伊亦m̄是用羊kap牛á ê血，就是用家己ê血，入聖所一pái就夠額，得tio̍h永遠ê贖回。
希伯來書 9 13| 因為牛羊ê血，kap牛種á ê灰，hiù tī無清氣ê人，尚且能hō͘ in成聖到tī肉體清氣；
希伯來書 9 14| 何況基督tùi永遠ê神，獻家己無瑕疵hō͘上帝，伊ê血kiám無koh-khah能清氣lín ê良心，脫離chiah-ê死ê所行，來服事真活ê上帝ah？
希伯來書 9 15| 因為án-ni，伊做新約ê中保，用死來贖前約ê時所犯ê罪過，是beh hō͘受召ê人得tio̍h永遠ê業ê應允。
希伯來書 9 16| 凡若有違命，的確tio̍h有違命ê人死ê憑據。
希伯來書 9 17| 因為已經死，就違命堅固；違命ê人iáu活tī-teh，就違命beh-thái有力？
希伯來書 9 18| 所以前ê約亦m̄是無用血來設立。
希伯來書 9 19| 因為摩西已經照律法將lóng總ê誡命傳hō͘眾百姓，就捧牛á kap羊ê血，以及水kap朱紅色ê綿kap牛膝草，來hiù hit本冊kap眾百姓，講，
希伯來書 9 20| Chit-ê就是上帝所吩咐lín ê約ê血。
希伯來書 9 21| Koh亦照án-ni，用血hiù會幕kap所用來服事ê器具。
希伯來書 9 22| Koh照律法，ta̍k項物差不多lóng是用血hō͘伊清氣，若無流血，就無赦免。
希伯來書 9 23| 照天頂ê樣所做chiah-ê物，的確tio̍h用chiah-ê hō͘伊清氣；就tī天頂ê原物，tio̍h用比這khah好ê祭hō͘伊清氣。
希伯來書 9 24| 因為基督m̄是入人ê手所造ê聖所，做真聖所ê影像ê；就是入tī真ê天，taⁿ為tio̍h咱chiah-ê顯現tī上帝ê面前；
希伯來書 9 25| 伊亦免用家己ta̍uh-ta̍uh獻，親像hiah-ê祭司頭，ta̍k年用牛、羊ê血，入chiah-ê聖所；
希伯來書 9 26| 若án-ni，就基督tùi創造世間以來，tio̍h ta̍uh-ta̍uh受苦：獨獨taⁿ tī chiah-ê世代ê路尾，伊一pái出現，獻本身做祭，來除去罪。
希伯來書 9 27| Koh照所註定ê，人有一pái死，以後有審判；
希伯來書 9 28| án-ni，基督已經一pái tú-tio̍h獻，來擔當chōe-chōe人ê罪過，beh第二pái，tùi ǹg望伊ê人出現，來救in；hit時出現kap罪無干涉。
希伯來書 10 1| 因為律法既然有將來好事ê影，無hiah-ê物ê真形；永永bōe會用ta̍k年常常teh獻相同ê祭，hō͘親近ê人得tio̍h完全。
希伯來書 10 2| 若是能，就獻祭ê事kiám無停soah mah？因為服事ê人一下清氣，就良心無koh知有罪。
希伯來書 10 3| 但是tùi chiah-ê祭物是hō͘人ta̍k年記得罪。
希伯來書 10 4| 因為牛、羊ê血bōe會除去罪。
希伯來書 10 5| 所以伊來入世間，就講，	祭祀禮物你m̄-ài，	你bat kā我備辦身軀；
希伯來書 10 6| 燒祭kap贖罪祭，你無歡喜；
希伯來書 10 7| Hit時我講，你看，我來lah，	我ê事記載tī冊裡，	上帝，我來是beh行你ê旨意。
希伯來書 10 8| 頂面已經講，祭祀kap禮物，燒祭kap贖罪祭，你m̄-ài，亦無歡喜，(chiah-ê是照律法來獻ê)，
希伯來書 10 9| 後來講，你看，我來是beh行你ê旨意。伊是除去事先ê，beh設立tè後ê。
希伯來書 10 10| Tī chit-ê旨意，tùi耶穌基督一pái獻身軀，咱得tio̍h成聖。
希伯來書 10 11| Koh見若祭司ta̍k日khiā-teh來服事，ta̍uh-ta̍uh獻hiah-ê相同ê祭，就是永永bōe會除去罪ê；
希伯來書 10 12| 獨獨基督，既然獻一個祭到tī永遠，就坐tī上帝ê大pêng；
希伯來書 10 13| 以後thèng候伊chiah-ê對敵hē做伊ê腳踏椅。
希伯來書 10 14| 因為伊用一pái獻祭，hō͘ chiah-ê成聖ê人永遠做完全。
希伯來書 10 15| 聖神kā咱做干證：因為伊已經有講，
希伯來書 10 16| 主講，Chiah-ê日了後，	我kap in所beh立ê約是chit-ê，	我beh將我ê律法hē tī in ê心，	刻tī in ê頭腦；
希伯來書 10 17| 後來就講：「In ê罪惡，in ê不法，決斷無koh記念。」
希伯來書 10 18| Chiah-ê既然赦免，就無koh為tio̍h 罪獻祭。
希伯來書 10 19| 所以兄弟ah，咱tī耶穌ê血既然得tio̍h好膽入聖所，
希伯來書 10 20| tùi伊所kā咱開新kap活ê路，àn帳籬經過ê，chit-ê帳籬就是伊ê身體；
希伯來書 10 21| koh既然有大祭司治理上帝ê家；
希伯來書 10 22| 咱tio̍h用真實ê心，充滿ê信，心已經受hiù，免hō͘良心責備，身軀亦已經受清水洗，來親近上帝。
希伯來書 10 23| 咱所ǹg望ê，已經有承認，taⁿ tio̍h堅固chit-ê承認無搖動；因為hit-ê應允咱ê是信實；
希伯來書 10 24| koh tio̍h大家相眷顧，來激起仁愛kap行好；
希伯來書 10 25| m̄-thang放soah lín ê聚會，親像有人慣勢án-ni，就是tio̍h相勸勉；既然看見hit日近，koh-khah tio̍h án-ni。
希伯來書 10 26| 因為咱已經得tio̍h真知真理，後來若甘心teh犯罪，就無koh有贖罪ê祭，
希伯來書 10 27| 獨獨驚惶來thèng候審判，kap beh吞滅對敵ê熱火。
希伯來書 10 28| 棄絕摩西ê律法ê，有兩三人做干證，就hō͘伊死無憐憫:
希伯來書 10 29| 何況thún踏上帝ê Kiáⁿ，將hō͘本身成聖ê約ê血做贖物，koh侮慢施恩ê聖神，lín想hit號人應該受ê刑罰tio̍h家jōa重ah？
希伯來書 10 30| 因為咱知是誰有講，伸冤在我，我beh報應。
希伯來書 10 31| Koh講，主beh審判伊ê百姓。陷落tī真活上帝ê手，真thang驚ah！
希伯來書 10 32| Lín tio̍h記得前得tio̍h光照了後，忍受患難ê大交戰hiah-ê日；
希伯來書 10 33| 或是受詈罵艱苦，hō͘人變弄做戲齣；á是人受chit號ê艱苦，lín亦kap伊有份。
希伯來書 10 34| 因為人tī鎖鏈ê中間，lín bat體貼伊；人搶lín ê業，lín歡喜忍受，知家己有koh-khah好久長tī-teh ê業。
希伯來書 10 35| 所以莫得棄sak lín好膽ê心，因為這有大報賞。
希伯來書 10 36| Lín要緊tio̍h吞忍，hō͘ lín，已經行上帝ê旨意，後來thang受所應允ê。
希伯來書 10 37| 因為koh tiap-á久nā-tiāⁿ，	Hit-ê teh來ê beh到，伊無beh 延chhiân。
希伯來書 10 38| 但是我ê義人beh tùi信來活:	設使伊kiu-koe̍h，我ê心無歡喜伊。
希伯來書 10 39| 總是咱m̄是kiu-koe̍h，致到沉淪ê；是有信，致到靈魂得救ê。
希伯來書 11 1| 信就是所ǹg望ê ê實在，kap 未看見ê事ê憑準。
希伯來書 11 2| 因為tī chit-ê，就古早人有得tio̍h干證。
希伯來書 11 3| Tùi信，咱知chiah-ê世界是tùi上帝ê話來造成；án-ni所看見ê m̄是tùi能看見ê來成。
希伯來書 11 4| Tùi信，亞伯獻祭hō͘上帝，比該隱khah好；tùi án-ni得tio̍h干證伊是義，就是上帝看伊ê禮物來做干證；koh tùi chit-ê信，伊死了iáu teh講話。
希伯來書 11 5| Tùi信，以諾受遷徙，致到無見tio̍h死；人chhē伊bōe tio̍h，因為上帝遷徙伊；是未遷徙ê事先，有得tio̍h干證伊hō͘上帝歡喜。
希伯來書 11 6| 設使無信，就bōe會hō͘上帝歡喜；因為親近上帝ê，的確tio̍h信伊有，也是報賞hiah-ê求伊ê人。
希伯來書 11 7| Tùi信，挪亞tī 未看見ê事，已經得tio̍h默示，就敬畏，來備辦大船，救伊ê家眷；tùi án-ni來定世間ê罪，koh得tio̍h承接照信ê義。
希伯來書 11 8| Tùi信，亞伯拉罕受召ê時，就順命令出去，到將來beh得tio̍h做業ê地；伊出去，m̄知beh去tá-lo̍h。
希伯來書 11 9| Tùi信就出外tī所應允ê地，親像tī m̄是家己ê地，khiā起tī布棚，kap以撒、雅各，就是saⁿ-kap承接同一樣ê應允ê；
希伯來書 11 10| 因為伊ǹg望有地基ê城，是上帝所經營起造ê。
希伯來書 11 11| Tùi信，撒拉，sui-bóng過生產ê年歲，iáu得tio̍h能懷孕，因為伊掠應允伊ê做信實；
希伯來書 11 12| 所以tùi一人，koh是親像已經死ê，生湠親像天星ê chōe，親像海沙ê bōe算得。
希伯來書 11 13| Chiah-ê lóng是照信來死，未bat得tio̍h所應允ê，獨獨遠遠看，歡喜來等接，koh家己認tī地上做人客，做出外ê。
希伯來書 11 14| 因為án-ni講ê，是表明in teh chhē一個祖家。
希伯來書 11 15| In若siàu念所tùi hia出來ê地，就有thang tò去ê機會。
希伯來書 11 16| 總是taⁿ in欣慕koh-khah好ê，就是tī天裡ê；所以上帝稱做in ê上帝，無掠做見笑；因為已經替in備辦一個城。
希伯來書 11 17| Tùi信，亞伯拉罕受試ê時，獻以撒；就是hit-ê承受chiah-ê應允ê獻伊獨生ê kiáⁿ；
希伯來書 11 18| bat有kā伊講，Tùi以撒生ê beh稱做你ê後裔:
希伯來書 11 19| 因為伊掠做上帝tùi死人中能hō͘伊koh活；所以thang譬喻講得tio̍h伊tùi死倒tńg來。
希伯來書 11 20| Tùi信，以撒論將來ê事祝福雅各、以掃。
希伯來書 11 21| Tùi信，雅各臨終ê時，kā約瑟兩個kiáⁿ祝福；òa柺á來敬拜。
希伯來書 11 22| Tùi信，約瑟臨終ê時，念tio̍h以色列ê後裔beh出埃及；koh為tio̍h伊ê骨骸來吩咐。
希伯來書 11 23| Tùi信，就摩西出世ê時，伊ê父母，因為看見kiáⁿ清秀，khǹg密伊三月日；亦m̄驚王ê命令。
希伯來書 11 24| Tùi信，摩西已經長成，m̄承認做法老cha-bó͘-kiáⁿ ê kiáⁿ；
希伯來書 11 25| khah-ài kap上帝ê百姓saⁿ-kap受苦難，m̄-ài暫時享受罪惡ê快樂；
希伯來書 11 26| 掠做有份基督ê凌辱，比埃及ê財寶khah貴氣：是ǹg望報賞ê緣故。
希伯來書 11 27| Tùi信，伊離開埃及，無驚王ê受氣；堅心忍耐，親像看見所bōe看見ê主。
希伯來書 11 28| Tùi信，來設pôaⁿ過節，kap抹血ê禮，免得剿滅大kiáⁿ ê kha̍p-tio̍h in。
希伯來書 11 29| Tùi信，in 過紅海，親像行乾地：埃及人試行伊，就沉落去。
希伯來書 11 30| Tùi信，se̍h耶利哥城歷過七日，城就倒壞。
希伯來書 11 31| Tùi信，娼妓Lat-ha̍p用和平接納細作，所以無kap m̄順thàn ê人saⁿ-kap滅無。
希伯來書 11 32| 我beh koh講甚麼ah？beh講基甸、Pa-le̍k、參孫、Iâ-hut-tha；kap大衛、撒母耳，以及chiah-ê先知，就時無夠額。
希伯來書 11 33| Hiah-ê人，tùi信，thâi贏chiah-ê國，行公義，得tio̍h應允，ni̍h獅嘴，
希伯來書 11 34| phah-hoa火燄，閃避利刀，弱成做強，交戰勇猛，攻破外邦ê戰陣。
希伯來書 11 35| 有婦人人得tio̍h in ê親人tùi死koh活；亦有人受酷毒 ê刑罰，m̄願受贖；是ài得tio̍h khah好ê koh活:
希伯來書 11 36| koh有人受戲弄、鞭phah，以及鎖鏈、關監，chiah-ê試：
希伯來書 11 37| koh有人受石頭tìm，鋸á鋸，受誘惑ê試，hō͘刀thâi死：穿綿羊、山羊ê皮，奔波ta̍k所在，tú-tio̍h sòng-hiong、患難、暴虐；
希伯來書 11 38| 有ê tī曠野，tī山嶺，tī石洞，tī地穴，四界漂流；chiah-ê人是世間bōe堪得有ê。
希伯來書 11 39| In lóng已經tùi信得tio̍h干證，但是未bat得tio̍h所應允ê；
希伯來書 11 40| 因為上帝kā咱事先備辦koh-khah好ê事，是beh hō͘ in，若無咱，就bōe得tio̍h完全。
希伯來書 12 1| 已經有做干證ê到hiah-chōe，親像雲圍咱，就tio̍h放下ta̍k號ê重擔，kap快快纏絆咱ê罪，用吞忍來走所安排tī咱頭前ê路站，
希伯來書 12 2| tio̍h注神看耶穌，就是做信ê源頭kap chhiâⁿ尾ê。伊為tio̍h所安排tī伊頭前ê快樂，就無要緊凌辱，忍受十字架，taⁿ坐tī上帝寶座ê大pêng。
希伯來書 12 3| 伊吞忍pháiⁿ人親像án-ni橫逆伊，lín tio̍h想伊，免得lín ê心失志來厭倦。
希伯來書 12 4| Lín kap罪惡相對敵，猶未bat抵擋到流血；
希伯來書 12 5| koh lín bōe記得hit-ê用理氣勸lín親像勸kiáⁿ ê話，講，	我ê kiáⁿ ah，主ê警戒莫得看輕，	Hō͘伊責備，莫得失志；
希伯來書 12 6| 因為主所疼ê，就警戒伊；	Koh凡所接納ê kiáⁿ，就用鞭phah伊。"
希伯來書 12 7| Lín teh吞忍，是做警戒ê路用；上帝款待lín親像kiáⁿ；thái-thó有kiáⁿ無hō͘老父警戒ah？
希伯來書 12 8| 眾kiáⁿ所有份ê警戒，lín若無受tio̍h；就是偷生ê，m̄是kiáⁿ。
希伯來書 12 9| Koh咱bat有肉體ê父警戒咱，咱尚且敬畏伊；何況咱ê神ê父，kiám m̄ koh-khah tio̍h降服伊，來得tio̍h活mah？
希伯來書 12 10| 因為hiah-ê是暫時chhut-chāi家己ê意思來警戒咱；獨獨chit-ê是為tio̍h咱ê利益，hō͘咱有份tī伊ê聖潔。
希伯來書 12 11| 見若警戒ê事，tī當時照看m̄是歡喜，是憂悶；但是後來，就tī hiah-ê tùi警戒來練達ê人，結平安ê果子，就是義ê果子。
希伯來書 12 12| 所以腳酸手軟ê，lín tio̍h hō͘伊勇健；
希伯來書 12 13| 為tio̍h lín ê腳備辦直直ê路，免得跛腳ê人歪chhoa̍h，反tńg hō͘伊得tio̍h醫好。
希伯來書 12 14| Tio̍h致意kap眾人和睦，以及成聖，因為若m̄是聖無人會見tio̍h主；
希伯來書 12 15| 亦tio̍h謹慎，驚了有人失落上帝ê恩；驚了有苦ê根發生來攪擾lín，致到chōe-chōe人bak lâ-sâm；
希伯來書 12 16| 驚了有淫亂ê，á是沉溺世情ê，親像以掃；伊因為一頓食賣大kiáⁿ ê業。
希伯來書 12 17| 因為lín知，伊後來ài承接祝福ê時，有tú-tio̍h棄sak，因為伊chhē無反悔ê地步，雖然流目屎迫切求，亦bōe得tio̍h。
希伯來書 12 18| Taⁿ lín所到ê m̄是能摸得有火燄ê山，kap密雲、烏暗、大風，
希伯來書 12 19| 號頭ê音，言語ê聲；聽見ê人求莫得koh kap in講；
希伯來書 12 20| 因為所命令ê，in當bōe-tiâu，是講，就若走獸óa-tio̍h山，也tio̍h用石頭tìm死；
希伯來書 12 21| koh所看見極其thang驚，致到摩西講，我不止驚到ngia̍uh-ngia̍uh-chhoah；
希伯來書 12 22| 獨獨lín所到ê就是郇山，真活上帝ê城，天頂ê耶路撒冷，萬萬ê天使，
希伯來書 12 23| hiah-ê有名記tī天裡ê大kiáⁿ ê聚會kap公會，審判眾人ê上帝，得tio̍h齊全ê義人ê靈魂，
希伯來書 12 24| 新約ê中保耶穌，kap所hiù ê血，chit-ê血所講ê比A-pek khah好。
希伯來書 12 25| 謹慎莫得拒絕tùi lín講ê。因為tī地裡來傳命令ê，若拒絕伊，尚且bōe會逃閃，何況咱違背tùi天傳命令ê ah？
希伯來書 12 26| 當時伊ê聲hō͘地振動；但是taⁿ有應允講，iáu有一pái我m̄-nā hou7te7 3搖choah，亦beh hō͘天搖choah。
希伯來書 12 27| 所講，iáu有一pái，是指明受振動ê物，就是受造ê物，beh tú-tio̍h遷徙，hō͘ hiah-ê無受振動ê長長tī-teh。
希伯來書 12 28| 所以咱得tio̍h bōe會振動ê 國，tio̍h有恩惠，thang用虔誠敬畏來服事hō͘上帝歡喜；
希伯來書 12 29| 因為咱ê上帝就是燄燄ê 火。
希伯來書 13 1| 兄弟ê相疼tio̍h久長。
希伯來書 13 2| 莫得bōe記得接待人客；因為tùi án-ni，bat有接待tio̍h天使，亦m̄知ê。
希伯來書 13 3| Tio̍h siàu念chiah-ê受關ê，親像kap in相同關；siàu念受暴虐 ê，是lín亦有身軀。
希伯來書 13 4| 婚姻人人tio̍h尊重，床無lâ-sâm；因為私通行淫ê人，上帝beh審判伊。
希伯來書 13 5| 心志m̄-thang貪財；掠所有ê做夠額；因為上帝有講，我決斷無放sak你，決斷無離開你。
希伯來書 13 6| 所以咱thang好膽講，	主就是幫贊我ê，我無beh驚惶，	人beh啥法得我ta-ôa？"
希伯來書 13 7| 前引chhōa lín，用上帝ê道理傳hō͘ lín ê人，lín tio̍h siàu念in；看in行做ê結局，來學in ê信。
希伯來書 13 8| 耶穌基督昨日、今á日同一樣，直到代代。
希伯來書 13 9| Lín莫得hō͘ chhap雜各樣ê教所遷徙；因為心tùi恩典來堅固chiah是好；m̄是tùi hiah-ê食物；因為用工tī hiah-ê物ê，無利益。
希伯來書 13 10| 咱有祭壇，服事tī會幕ê無權thang食伊。
希伯來書 13 11| 因為cheng-siⁿ ê血hō͘祭司頭帶入聖所來贖罪，hiah-ê cheng-siⁿ ê身體就燒tī營外。
希伯來書 13 12| 所以耶穌因為beh用家己ê血hō͘百姓成聖，亦受苦tī城門外。
希伯來書 13 13| Án-ni咱亦tio̍h出營外來就近伊，受伊所受ê凌辱。
希伯來書 13 14| 因為tī chia咱無久長tī-teh ê城，是chhē hit-ê將來ê。
希伯來書 13 15| 所以tio̍h對耶穌常常用o-ló做祭，獻hō͘上帝；這就是承認主名ê嘴唇所結ê果子。
希伯來書 13 16| 獨獨行好，kap相供給，lín m̄-thang bōe記得，因為chit號ê祭是上帝所歡喜ê。
希伯來書 13 17| 引chhōa lín ê，lín tio̍h聽thàn順服in；因為in為tio̍h lín ê靈魂警醒，是將來tio̍h家己排列ê；lín tio̍h hō͘ in用歡喜來做，無用吐氣；因為chit-ê無利益lín。
希伯來書 13 18| Lín tio̍h替阮祈禱；阮信家己有照良心，凡事ài照正直來行。
希伯來書 13 19| 我益發勸lín行án-ni，hō͘我thang khah緊koh就近lín。
希伯來書 13 20| Taⁿ願平安ê上帝，就是bat tī永遠ê約ê血，tùi死人中chhōa羊群ê大牧者，咱ê主耶穌，koh起來，
希伯來書 13 21| hō͘ lín tī ta̍k項好事完全，來行伊ê旨意，koh對耶穌基督，tī咱ê心內，行tāi-chì，得tio̍h歡喜tī伊ê面前；願榮光歸tī伊，代代無soah。À-bēng。
希伯來書 13 22| 兄弟ah，我寫短短ê phoe hō͘ lín；勸lín接納我勸勉ê話。
希伯來書 13 23| Lín tio̍h知咱ê兄弟提摩太已經得tio̍h tháu放；伊若緊緊來，我beh kap伊去見lín。
希伯來書 13 24| 請lín請安chiah-ê引chhōa lín ê人kap眾聖徒。有意大利ê人請安lín。
希伯來書 13 25| 願恩典kap lín眾人tī-teh。À-bēng。
雅各書 1 1| 上帝kap主耶穌基督ê奴僕， 雅各請安十二支派四散khiā起ê。
雅各書 1 2| 我ê兄弟ah，lín陷落tī chōe-chōe樣ê試煉，tio̍h lóng掠做歡喜，
雅各書 1 3| 因為知lín信ê經驗能生出吞忍，
雅各書 1 4| 獨獨吞忍tio̍h hō͘伊到成功，hō͘ lín完全齊備，無所欠缺。
雅各書 1 5| Lín中間若有人欠缺智慧，tio̍h對hit-ê白白hō͘眾人，也無嫌人，ê上帝祈求，就beh hō͘伊。
雅各書 1 6| 獨獨tio̍h用信來求，lóng無僥疑；因為僥疑ê人譬喻親像海湧hō͘風phah，來起落。
雅各書 1 7| Hit號人免phah算tùi主有thang得tio̍h甚麼；
雅各書 1 8| 兩樣心ê人，tī所行一切ê路無定準。
雅各書 1 9| 卑微ê兄弟tio̍h tùi伊ê高升來誇口；
雅各書 1 10| 好額ê tùi伊ê卑微也tio̍h án-ni；因為伊beh過去親像草ê花。
雅各書 1 11| 因為日出kap燒ê風，hō͘ hit-ê草乾，花謝，伊ê súi就無去；好額人tī伊ê所行也beh án-ni衰退。
雅各書 1 12| Tú-tio̍h試來忍受ê人有福氣，因為既然經過試驗beh得tio̍h活命ê冕旒，就是主所應允hō͘疼伊ê人ê。
雅各書 1 13| Tú-tio̍h試ê人莫得講，我是hō͘上帝所試；因為上帝無hō͘ pháiⁿ所試，伊家己也無試人。
雅各書 1 14| 獨獨ta̍k人tú-tio̍h試，lóng是hō͘家己私慾所迷所釣。
雅各書 1 15| 私慾已經懷孕，就生罪惡，罪惡已經長成，就生出死無。
雅各書 1 16| 我所疼ê兄弟ah，莫得錯誤。
雅各書 1 17| 見若好ê賞賜，kap完全ê恩賜，lóng是tùi頂面，tùi眾項光ê父落來。伊無變換，也無轉旋ê影。
雅各書 1 18| 伊照家己ê意思bat用真理ê道生咱，beh hō͘咱tī伊所造ê ê中間，做親像頭水ê果子。
雅各書 1 19| 我所疼ê兄弟ah，lín知chit-ê。但是ta̍k人論到聽tio̍h緊，講話tio̍h慢，受氣也tio̍h慢。
雅各書 1 20| 因為人ê受氣無成上帝ê義。
雅各書 1 21| 所以lín除去lóng總am-cham，kap過額ê惡毒，tio̍h用溫柔來接納所眾tī內面ê道理，就是能救lín ê靈魂ê。
雅各書 1 22| Lín tio̍h做行道理ê，m̄是kan-ta聽ê，來家己騙。
雅各書 1 23| 因為聽道理，若無行ê，譬喻親像人tī鏡裡詳細看伊本然ê面；
雅各書 1 24| 看過了就做伊去，liâm-piⁿ bōe記得伊生做甚麼款。
雅各書 1 25| 但是人注神tī hit-ê齊全ê律法，就是hō͘人自由ê，也長長tòa tī hit-ê，m̄是聽了bōe記得ê，是實在teh用工ê，chit號人tī伊ê所做beh有福氣。
雅各書 1 26| 若有人掠家己做敬虔，也無約束伊ê舌，就是騙伊家己ê心，chit號人ê敬虔是空空。
雅各書 1 27| 獨獨眷顧孤兒寡婦tī in ê患難中，koh家己守，無hō͘世俗bak-tio̍h，這tī父上帝ê面前就是做清氣無lâ-sâm ê敬虔。
雅各書 2 1| 我ê兄弟ah，lín守咱ê主耶穌基督榮光ê主ê信，m̄-thang用外貌取人。
雅各書 2 2| 若有人掛金手指，穿súi衫，入lín ê會堂，也有sòng-hiong人穿破爛ê衫平平入，
雅各書 2 3| lín就看穿súi衫ê，kā伊講，你坐chit-ê頂位；也kā sòng-hiong ê講，你khiā hit位，á是坐我ê腳踏椅下；
雅各書 2 4| 這kiám m̄是心內有cheng-choa̍h，用pháiⁿ念頭來分別mah？
雅各書 2 5| 我所疼ê兄弟，tio̍h聽ah；上帝kiám m̄是揀世間sòng-hiong ê，hō͘ in tī信做好額，來承接伊所應允beh hō͘疼伊ê人ê國mah？
雅各書 2 6| 但是lín就凌辱sòng-hiong人。富人kiám m̄是脅制lín，家己拖lín到審判廳？
雅各書 2 7| Kiám m̄是謗瀆lín所hō͘人叫尊貴ê名mah？
雅各書 2 8| 照聖經所記載，Tio̍h疼厝邊親像家己，lín若守chit-ê至好ê法到盡，chiah是好。
雅各書 2 9| 獨獨lín若用外貌取人，就犯罪，hō͘律法定做犯法ê。
雅各書 2 10| 因為見若全守律法，也tùi一條跋倒，就是犯tio̍h眾條。
雅各書 2 11| 因為講，莫得姦淫ê，也講，莫得thâi人。若lín無姦淫也有thâi人，是做犯tio̍h律法ê人。
雅各書 2 12| Lín既然beh照hō͘人自由ê律法受審判，就tio̍h照án-ni講，照án-ni行。
雅各書 2 13| 因為人無憐憫人，當審判也無得tio̍h憐憫；憐憫贏過審判來誇口。
雅各書 2 14| 我ê兄弟ah，人講有信，也無行，有甚麼利益？Chit號信能救伊mah？
雅各書 2 15| 若有兄弟á是姊妹無thang穿無thang食，
雅各書 2 16| lín中間有人kā in講，Thang安然去，願lín穿燒食飽，也竟然無用身軀所欠用ê hō͘ in，有甚麼利益？
雅各書 2 17| Án-ni，信若無行，就家己是死。
雅各書 2 18| Beh有人講，你有信，我有行；你無用行tio̍h hō͘我看你ê信，我就tùi我ê行hō͘你看我ê信。
雅各書 2 19| 你信上帝只有一個；這是好；hiah-ê鬼也信，來ngia̍uh-ngia̍uh-chhoah。
雅各書 2 20| Hong-hàm ê人ah，無有行ê信就是空空，你ài知mah？
雅各書 2 21| 咱ê祖亞伯拉罕獻伊ê kiáⁿ以撒tī壇頂，kiám m̄是tùi所行來得tio̍h稱做義mah？
雅各書 2 22| 可見信kap伊ê行平平進行，koh信tùi行來得tio̍h完全。
雅各書 2 23| 就應驗聖經所講，亞伯拉罕信上帝，就kā伊算做義；伊koh得tio̍h稱做上帝ê朋友。
雅各書 2 24| Tùi án-ni看，人得tio̍h稱做義是tùi所行，m̄是kan-ta tùi信。
雅各書 2 25| 娼妓Lat-ha̍p接納使者，hō͘ in tùi別條路出，kiám m̄是猶原tùi所行來得tio̍h稱做義？
雅各書 2 26| 因為親像身軀，若無神，就是死，信無行也是死。
雅各書 3 1| 我ê兄弟ah，m̄-thang chōe-chōe人做先生，因為知咱beh受khah重ê審判。
雅各書 3 2| 因為咱眾人tī chōe-chōe項跋倒。Tī講話無跋倒ê，就是做完全ê人，也會約束伊thong身軀。
雅各書 3 3| 咱hē馬咬韁tī馬ê嘴，hō͘ in順thàn咱，就管轄in thong身軀。
雅各書 3 4| Koh，你看，hiah-e5chun5，雖然hiah大chiah，hō͘大風sau3i，猶原是用細細ê大雨伊tńg-oat，照tāi-kônge意思所ài。
雅各書 3 5| Án-ni舌是細細ê體，iáu-kú講大ōe。你看，小khóa ê火燒樹木jōa chōe ah！
雅各書 3 6| 舌就是火，tī咱百體中做不義ê世界，phah lâ-sâm thong身軀，一生ê行動tūi伊發火；伊家己ê火是tùi地獄發。
雅各書 3 7| 因為ta̍k類ê走獸、飛鳥、蟲thōa、水族，lóng受制壓，也已經hō͘人類制壓。
雅各書 3 8| 獨獨舌無人會制壓；是無停歇ê pháiⁿ物，有死ê毒滿滿。
雅各書 3 9| 咱用伊o-ló主，就是父，koh用伊咒詛人，就是照上帝ê款式來創造ê。
雅各書 3 10| O-ló kap咒詛siāng一個嘴出。我ê兄弟ah，這是m̄應該。
雅各書 3 11| 水泉kiám會tùi siāng一khang流出甜ê苦ê mah？
雅各書 3 12| 我ê兄弟ah，無花果樹能生橄欖mah？á是葡萄樹能生無花果mah？án-ni tùi鹹ê流出chiáⁿ-ê也bōe-ōe。
雅各書 3 13| Lín中間是誰有智慧見識ê ah？就tio̍h用智慧ê溫柔，tùi好ê品行，來顯明伊ê所行。
雅各書 3 14| Lín心內若勸惡毒ê怨妒kap相爭，就莫得誇口，莫得白賊來逆真理。
雅各書 3 15| Chit號智慧m̄是tùi頂面來ê，是屬tī罪，屬tī血氣，屬幾個款。
雅各書 3 16| 因為tī甚麼所在有怨妒kap相爭，就tī hia有擾亂kap一切ê pháiⁿ事。
雅各書 3 17| 獨獨tùi頂面ê智慧，一是清潔，iáu-ê是和平、溫柔、好商量、有憐憫kap好ê果子滿滿，無偏袒，無假好。
雅各書 3 18| Koh義ê果子是在tī和平，kā行和平ê人來種。
雅各書 4 1| Lín中間chiah-ê爭戰tùi tá-lo̍h來，chiah-ê相爭tùi tá-lo̍h來？Kiám m̄是tùi lín ê宴樂，交戰tī lín百體中ê，來mah？
雅各書 4 2| Lín貪婪，也無所有；lín thâi人、怨妒，也bōe得tio̍h；lín相爭爭戰；lín無所有，因為lín無求。
雅各書 4 3| Lín求也無得tio̍h，因為lām-sám求，是beh開用伊tī lín ê宴樂。
雅各書 4 4| Lín chiah-ê淫婦ah，kiám m̄知kap世間做朋友是kap上帝做對敵mah？所以見若ài做世間ê朋友ê，就是做上帝ê對敵。
雅各書 4 5| á是lín phah算聖經是空空講mah？伊所賞賜咱ê神，kiám戀慕到tī怨妒mah？
雅各書 4 6| 但是伊賞賜khah大ê恩。所以講，上帝抵敵驕傲ê，賞賜恩hō͘謙卑ê。
雅各書 4 7| 所以lín tio̍h順服上帝；也tio̍h抵敵魔鬼，伊就走閃lín。
雅各書 4 8| 親近上帝，伊就親近lín。Lín犯罪ê，tio̍h洗lín ê手；兩樣心ê人，tio̍h清氣lín ê心。
雅各書 4 9| Tio̍h憂苦、哀傷、啼哭；lín ê笑tio̍h換做哀傷，lín ê歡喜tio̍h換做憂悶。
雅各書 4 10| Tio̍h家己謙卑tī主ê面前，伊就beh高升lín。
雅各書 4 11| 兄弟ah，莫得相譭謗；譭謗兄弟，á是批評伊ê兄弟ê，就是譭謗律法，批評律法。你若批評律法，就m̄是行律法ê，就是做批評ê。
雅各書 4 12| 立法ê，批評ê，只有一個，伊會救也會滅；你是甚麼人teh批評厝邊ah？
雅各書 4 13| Taⁿ，lín teh講，今á日á是明á日，阮beh去某ê城，tòa tī hia一年久，做seng-lí thàn錢；
雅各書 4 14| 但是明á日ê事，lín iáu m̄知。Lín ê活命是怎樣？Lín是雲霧暫時出現，後來就無看見。
雅各書 4 15| Lín khah好tio̍h án-ni講，主若願，阮就會活，也beh做chit項hit項。
雅各書 4 16| Taⁿ lín用chiah-ê phín-phóng ê事teh誇口；凡若chit號ê誇口，lóng是pháiⁿ。
雅各書 4 17| 所以知有好tio̍h行，也m̄行ê，就是伊ê罪。
雅各書 5 1| Taⁿ，lín富人，tio̍h為tio̍h beh到tī lín ê苦難來啼哭喉叫。
雅各書 5 2| Lín ê錢財已經敗壞，lín ê衣裳tio̍h蛀蟲。
雅各書 5 3| Lín ê金銀生sian，hit-ê sian beh做干證來攻擊lín，也beh食lin2e5肉親像火燒。Lín tī chiah-ê路尾日已經積聚財寶。
雅各書 5 4| 你看，收割lín ê園ê ê工錢，lín所m̄ hō͘ in來刻虧人ê，有聲teh喉叫；koh收割ê人chiah-ê哀怨ê聲透入萬軍ê主ê耳孔。
雅各書 5 5| Lín tī地上bat宴樂奢侈，養lín ê心tī殺戮ê日。
雅各書 5 6| Hit-ê義人lín bat定伊ê罪來thâi死伊；伊也無抵敵lín。
雅各書 5 7| 兄弟ah，所以lín tio̍h常常吞忍，到tī主ê降落。你看，作穡人thèng候地上寶貝ê土產，常常吞忍teh thèng候伊，到得tio̍h秋霖春雨。
雅各書 5 8| Lín也tio̍h常常吞忍，堅固lín ê心，因為主ê降臨近lah。
雅各書 5 9| 兄弟ah，莫得相怨妒，免得lín受審判；你看，審判司已經khiā tī門口。
雅各書 5 10| 兄弟ah，hiah-ê託主ê名來講ê先知，lín tio̍h取in做受患難吞忍ê模樣。
雅各書 5 11| Hiah-ê bat吞忍ê人，咱講in有福氣。Lín bat聽見約伯ê吞忍，koh看主到尾怎樣，就是主滿腹ê慈悲kap憐憫。
雅各書 5 12| 獨獨，我ê兄弟ah，第一要緊，莫得chiù-chōa；莫得kí天，á是地，á是別項物，來chiù-chōa。Lín ê是tio̍h做是，m̄是，做m̄是，免得lín tú-tio̍h擬罪。
雅各書 5 13| Lín中間有人受苦mah？伊tio̍h祈禱。有人歡喜無？伊tio̍h吟詩。
雅各書 5 14| 有人破病無？伊tio̍h叫教會ê長老，tī主ê名用油抹伊，近óa伊來祈禱。
雅各書 5 15| 有信ê祈禱beh救破病ê人，主beh hō͘伊起來：伊若有罪，beh赦免伊。
雅各書 5 16| Lín tio̍h相對認罪，相替祈禱，thang得tio̍h醫好。義人ê祈禱，伊ê力量有大功效。
雅各書 5 17| 以利亞是kap咱同情ê人，伊切切求莫得落雨，就無落雨tī地裡歷過三年koh六月日。
雅各書 5 18| 伊koh祈禱，天就落雨，地就出土產。
雅各書 5 19| 我ê兄弟ah，lín中間若有失迷真理ê，有人hō͘伊oa̍t-tńg，
雅各書 5 20| thang知hō͘一個罪人tùi迷路倒tńg ê，能救伊ê靈魂出死，koh能遮蓋chōe-chōe罪過。
彼得前書 1 1| 耶穌基督ê使徒，彼得，phoe寄hō͘四散khiā起tī Pún-to͘、加拉太、Ka-phàⁿ-to-ka、亞西亞、Pí-chhui-nî受揀選ê出外人，
彼得前書 1 2| 就是照父上帝ê事先知，在tī神ê感化做聖，到tī順服koh得tio̍h耶穌基督ê血hiù ê：願恩典平安加添chōe-chōe hō͘ lín。
彼得前書 1 3| 願咱ê主耶穌基督ê上帝，也是伊ê父，得tio̍h o-ló；伊照伊ê大憐憫，用耶穌基督tùi死人中koh活，bat重再生咱，來得tio̍h活ê ǹg望，
彼得前書 1 4| 也得tio̍h續接bōe敗壞，bōe lâ-sâm，bōe衰退ê業，為tio̍h lín保守tī天裡ê；
彼得前書 1 5| lín是tùi信hō͘上帝ê權能保護，到得tio̍h拯救，是便便tī末期beh顯明ê。
彼得前書 1 6| 因為án-ni，lín真快樂，雖然現今，若應該tio̍h，tī百樣ê試煉來暫時憂悶，
彼得前書 1 7| hō͘ lín ê信ê經驗，比hit-ê bat過火鍛鍊，也猶原會敗壞ê金，iáu-khah寶貝ê，tī耶穌基督顯現ê時，得tio̍h o-ló，榮光，尊貴。
彼得前書 1 8| Lín m̄-bat看見伊，也疼伊；現今無看見iáu-kú信伊，就tùi hit-ê講-bōe出滿滿有榮光ê歡喜來快樂；
彼得前書 1 9| 得tio̍h lín信ê結局，就是神魂ê得救。
彼得前書 1 10| 論chit-ê救，事先講論beh到tī lín ê恩hiah-ê先知也有勤勤查考講究；
彼得前書 1 11| 基督ê神，tiàm-tī in ê，事先干證基督所tú-tio̍h ê艱苦，kap後來chiah-ê榮光，in查考神所指明ê是甚麼期，á是甚麼款式ê期。
彼得前書 1 12| In得tio̍h指示，知m̄是為tio̍h家己，是為tio̍h lín chiah-ê，來做差用tī chiah-ê tāi-chì，就是現今hiah-ê óa靠tùi天所差ê聖神來傳福音hō͘ lín ê人所有kā lín講ê；天使也致意省察chiah-ê事。
彼得前書 1 13| 所以lín ê心tio̍h hâ腰，tio̍h節制，專心ǹg望tī耶穌基督顯現ê時所beh賞賜lín ê恩典；
彼得前書 1 14| 親像順thàn ê kiáⁿ，無thàn早前tī lín m̄知影ê時ê私慾；
彼得前書 1 15| 就是親像召lín ê是聖，lín本身也tio̍h做聖tī一切ê行做；
彼得前書 1 16| 因為有記載講，Lín tio̍h做聖；因為我是聖。
彼得前書 1 17| 無用外貌取人，是照ta̍k人ê行做來審判ê，lín若求叫伊做父，就tio̍h存驚畏，來經過lín寄腳tī世間ê時chūn；
彼得前書 1 18| 因為知lín受贖脫出tùi祖公所流傳空空ê行做，m̄是用會敗壞ê物，或是銀，á是金；
彼得前書 1 19| 是用寶血，親像無瑕疵，無污穢ê羊á ê，就是基督ê血；
彼得前書 1 20| 伊tī未創造世間ê時是所事先知ê，就tī chiah-ê時ê路尾為tio̍h lín著現ê；
彼得前書 1 21| lín tùi伊來信上帝，就是hō͘伊tùi死人中koh活ê，也hō͘伊榮光，致到lín ê信kap ǹg望ǹg tī上帝。
彼得前書 1 22| Lín tùi順thàn真理已經清氣lín ê神魂，致到疼兄弟無假，就tio̍h tùi心切切相疼；
彼得前書 1 23| lín已經重頭生，m̄是tùi會敗壞ê種，是tùi bōe敗壞ê種，tùi上帝ê道理，是活，是久長tī-teh ê。
彼得前書 1 24| 因為，	肉體lóng親像草，	伊ê榮光lóng親像草ê花。	草乾，花謝；
彼得前書 1 25| 獨獨主ê話永遠tī-teh。Chit-ê話就是所傳hō͘ lín福音ê話。
彼得前書 2 1| 所以lín除去lóng總ê惡毒，以及lóng總ê詭譎，kap假好，kap怨妒，kap lóng總譭謗ê話；
彼得前書 2 2| 就tio̍h親像tú-á生ê嬰á欣慕神靈專ê奶，hō͘ lín tùi長大到得tio̍h救。
彼得前書 2 3| Lín若試tio̍h知主是慈善，就tio̍h án-ni。
彼得前書 2 4| 伊是活石，hō͘人棄sak，但是hō͘上帝揀選珍重，lín就近伊，
彼得前書 2 5| 也親像活石起做神靈ê厝，做聖ê祭司班，來獻神靈ê祭，tùi耶穌基督能hō͘上帝歡喜接納ê。
彼得前書 2 6| 因為聖經有記載講，	看ah，我用所揀選，所珍重ê厝角頭要緊ê石，hē tī郇城。	信伊ê人不致見笑。
彼得前書 2 7| Án-ni hit-ê寶貝是歸tī lín信ê人；但是tī hiah-ê m̄信ê人，就	起厝ê師傅所棄sak ê石，	成做厝角ê頭塊石；
彼得前書 2 8| 又koh，	做跋倒人ê石，礙tio̍h人ê石磐；in m̄順thàn道理來跋倒；會到án-ni，是本定tio̍h teh。
彼得前書 2 9| 獨獨lín是揀選ê族，是王也是祭司，是聖ê邦國，是上帝家己ê百姓；hō͘ lín傳報hit-ê召lín出烏暗，入伊微妙ê光ê ê好德；
彼得前書 2 10| lín前m̄是百姓，taⁿ是上帝ê百姓；前無受憐憫，taⁿ有得tio̍h憐憫。
彼得前書 2 11| 所疼ê兄弟ah，lín做寄腳出外ê人，我勸lín tio̍h禁戒肉體ê私慾，就是攻擊靈魂ê；
彼得前書 2 12| lín tī外邦中行做tio̍h端正；hō͘ in看見lín端正ê品行，就tī in所譭謗lín做行pháiⁿ ê事，in thang tī鑑察ê日歸榮光上帝。
彼得前書 2 13| Lín為tio̍h主tio̍h降服見若人所設ê；或是王，是siōng大ê；
彼得前書 2 14| 或是官府，是伊所吹來刑罰pháiⁿ人，o-ló好人ê。
彼得前書 2 15| 因為上帝ê旨意是án-ni，就是lín行好，來塞密戇人ê m̄知影；
彼得前書 2 16| 做自由ê，也m̄是用自由做惡毒ê遮蓋，就是做上帝ê奴僕。
彼得前書 2 17| Tio̍h尊敬眾人，疼眾兄弟，驚畏上帝，尊敬君王。
彼得前書 2 18| 做奴僕ê，凡事tio̍h驚惶順服主人；m̄-nā tī善良溫純ê，連tī乖癖ê，也tio̍h án-ni。
彼得前書 2 19| 因為人受冤枉，但是為tio̍h天良ǹg上帝來擔憂，這是thang o-ló。
彼得前書 2 20| 因為lín若犯罪受phah來忍受，有甚麼可取？lín若行好受苦來忍受，這tī上帝ê面前是thang o-ló。
彼得前書 2 21| 因為lín受召本是beh án-ni；因為基督也替lín受苦，留模樣hō͘ lín，beh hō͘ lín tè伊ê腳步；
彼得前書 2 22| 伊無犯罪，嘴內無詭譎；
彼得前書 2 23| hō͘人罵，無倒罵人；受苦無放tiau；獨獨將本身交託hit-ê照公義審判ê；
彼得前書 2 24| 伊tī柴裡親身擔當咱ê罪tī伊ê身軀，hō͘咱ǹg罪hit面死ê人會ǹg義chit面來活；tùi伊ê傷痕lín得tio̍h醫好。
彼得前書 2 25| 因為lín前親像羊迷路；但是taⁿ歸tī lín靈魂ê牧者，也是監督。
彼得前書 3 1| Lín做婦人人ê，也tio̍h án-ni順服家己ê丈夫；設使有ê無thàn道理，雖然無用講話，也thang用婦人人ê所行得tio̍h in來thàn；
彼得前書 3 2| 因為看見lín清潔驚畏ê所行。
彼得前書 3 3| Lín ê裝飾m̄-thang用外面ê病頭毛，kap掛金器，á是穿衣服做裝飾；
彼得前書 3 4| 就是用心內隱密ê人，穿溫柔恬靜ê心神，做bōe敗壞ê衣服；這tī上帝ê面前是真寶貝。
彼得前書 3 5| 因為在早聖ê婦人人就是ǹg望上帝ê，也是án-ni家己裝飾，順服家己ê丈夫；
彼得前書 3 6| 親像撒拉順thàn亞伯拉罕，稱伊做主；lín若行好，無tah-hiaⁿh來驚惶，就做伊ê cha-bó͘-kiáⁿ。
彼得前書 3 7| Lín做丈夫ê，也tio̍h án-ni，照知識kap婦人人saⁿ-kap tiàm，尊敬伊是khah軟chiáⁿ ê器具，也是saⁿ-kap承接活命ê恩；hō͘ lín ê祈禱無tú-tio̍h阻擋。
彼得前書 3 8| 到底大家tio̍h同心，相體貼，相疼親像兄弟，憐憫，謙卑；
彼得前書 3 9| 無用pháiⁿ報pháiⁿ，á是詈罵報詈罵；反tńg tio̍h祝福；因為lín受召是beh hō͘ lín承接祝福。
彼得前書 3 10| 因為，	人若ài beh惜活命，	Koh見tio̍h福氣ê日，	就tio̍h禁止嘴舌無pháiⁿ，	嘴唇無講詭譎:
彼得前書 3 11| Tio̍h離開pháiⁿ來行好；	Chhē和平來追jip伊。
彼得前書 3 12| 因為主ê目睭看義人，	伊ê耳孔聽in ê祈禱:	但是主ê面鑑察行pháiⁿ ê人。
彼得前書 3 13| Lín若為tio̍h好來熱心，是誰會害lín？
彼得前書 3 14| 總是lín若因為義來受苦，就有福氣；莫得驚in ê威風，也莫得擘腹；
彼得前書 3 15| 獨獨lín心內tio̍h掠基督做主，尊伊做聖；見若有人問lín所ǹg望ê因由，就tio̍h不時便便用溫柔kap驚畏來分訴；
彼得前書 3 16| tio̍h存無thang責備ê良心；chiah lín tī tá-lo̍h一項事受譭謗，就tī hit項事會hō͘ hiah-ê誣賴lín tiàm-tī基督ê好品行ê，家己受見笑。
彼得前書 3 17| 因為上帝ê旨意若ài án-ni，就lín行好來受苦，比行pháiⁿ來受苦，khah好。
彼得前書 3 18| 因為基督也一pái為tio̍h罪受苦，義ê替不義ê，是beh chhōa咱到tī上帝；論肉體就受死，論神就得活；
彼得前書 3 19| tī hit-ê神也bat去傳道理hō͘監內hiah-ê神，
彼得前書 3 20| 就是早m̄信thàn ê，當上帝吞忍thèng候，tī挪亞ê日，teh備辦大船ê時，入hit內面ê人少少，只有八個，tùi水得救；
彼得前書 3 21| chit-ê所關照ê洗禮taⁿ也救lín，m̄是除去肉體ê lâ-sâm，就是無thang責備ê良心ǹg上帝來求，是tùi耶穌基督ê koh活；
彼得前書 3 22| 伊已經去天裡，taⁿ tī上帝大pêng；chiah-ê天使，kap有權柄ê，有氣力ê，降服伊。
彼得前書 4 1| Taⁿ基督既然tī肉體受苦，就lín也tio̍h用chit號心志做戰器；因為已經tī肉體受苦ê，有kap罪soah；
彼得前書 4 2| 致到lín chit-tia̍p以後，tī肉體iáu活ê時日，無thàn人ê私慾，是thàn上帝ê旨意。
彼得前書 4 3| 因為以前ê日，lín thàn外邦人ê意愛，行tī邪淫、私慾、酒醉、放縱、宴樂，kap chiah-ê逆法拜偶像ê事，時已經夠額lah；
彼得前書 4 4| taⁿ lín m̄ kap in走到tī平平放蕩ê極頭，in就為tio̍h án-ni奇怪來譭謗:
彼得前書 4 5| in beh對hit-ê便便beh審判活人死人ê主來家己排列。
彼得前書 4 6| 因為福音也bat傳hō͘死人，是beh hō͘ in tī肉體照人受審判，tī神照上帝會活。
彼得前書 4 7| 但是萬事ê結局近lah；所以tio̍h自在，節制來祈禱；
彼得前書 4 8| 第一要緊大家tio̍h切切相疼；
彼得前書 4 9| 因為疼是遮蓋chōe-chōe罪過；大家相接待，莫得nga̍uh-nga̍uh念；
彼得前書 4 10| ta̍k人照所受ê恩賜相服事，做上帝百般恩典ê管家；
彼得前書 4 11| 若有宣講ê，tio̍h親像宣講上帝ê詔命；有相服事ê，tio̍h親像用上帝所賞賜ê力: hō͘上帝tùi耶穌基督tī萬事能得tio̍h榮光；伊有榮光，有權能，到代代無soah。À-bēng。
彼得前書 4 12| 所疼ê兄弟ah，tī lín中間所有親像火ê試煉，m̄-thang奇怪伊，ná親像tú-tio̍h非常ê事；
彼得前書 4 13| 獨獨tio̍h因為有份tī基督ê艱苦來歡喜；hō͘ lín也tī伊榮光顯現ê時歡喜快樂。
彼得前書 4 14| Lín為tio̍h基督ê名hō͘人罵，有福氣；因為榮光ê神就是上帝ê神，安歇tī lín。
彼得前書 4 15| 因為lín中間m̄-thang有人為tio̍h做兇手、做賊、行pháiⁿ，á是因為chhap別人ê事，來受苦:
彼得前書 4 16| 總是人若為tio̍h是基督-tô͘來受苦，就莫得見笑，tio̍h tī chit-ê名歸榮光上帝。
彼得前書 4 17| 因為時到lah，審判tùi上帝ê家事先；但是對咱起頭，就hiah-ê m̄信thàn上帝福音ê人，in ê結局beh怎樣ah！
彼得前書 4 18| 義ê人若lím-lím得救，就無敬虔ê，kap有罪ê人，beh khiā tī甚麼所在ah？
彼得前書 4 19| 所以照上帝ê旨意受苦ê，tio̍h用好品行，將in ê靈魂交代信實造化ê主。
彼得前書 5 1| 所以lín中間ê長老，我苦勸in，我也同做長老，也做基督受苦ê干證，也saⁿ-kap有份teh-beh顯現ê榮光；
彼得前書 5 2| lín tio̍h照顧tī lín中間上帝ê羊群，來監督伊，m̄是tùi勉強，是甘心，照上帝；m̄是為tio̍h m̄合宜ê錢，是tùi歡喜ê意思；
彼得前書 5 3| 也m̄是tī所交代lín ê做主，是做羊群ê模樣。
彼得前書 5 4| 就大牧者顯現ê時，lín beh得tio̍h bōe衰退榮光ê冕旒。
彼得前書 5 5| Án-ni，lín少年人tio̍h降服長老。Lín大家也lóng tio̍h用謙遜做衫，穿來相服事；因為上帝抵敵驕傲ê，施恩hō͘謙卑ê。
彼得前書 5 6| 所以tio̍h家己謙卑tī上帝大氣力ê手下，hō͘伊到時高升lín；
彼得前書 5 7| lín用凡所掛慮ê交付伊，因為伊關心tī lín。
彼得前書 5 8| Tio̍h節制，tio̍h警醒；lín ê對敵就是魔鬼，親像哮ê獅，四界行，teh chhē所thang吞食ê；
彼得前書 5 9| lín tùi信堅固tio̍h抵擋伊，知lín眾兄弟tī世間也經過chit樣ê苦難。
彼得前書 5 10| Koh萬項恩典ê上帝，就是bat tī基督召lín得tio̍h伊永遠ê榮光ê，tī lín暫時受苦ê了後，家己beh hō͘ lín齊全、堅固、勇健。
彼得前書 5 11| 權能歸伊到代代。À-bēng。
彼得前書 5 12| 我看西拉做盡忠ê兄弟，tùi伊寫短短ê phoe hō͘ lín，來苦勸lín；也干證chit-ê是上帝真ê恩；lín tio̍h khiā在tī chit-ê。
彼得前書 5 13| Tiàm-tī巴比倫saⁿ-kap受揀選ê，以及我ê kiáⁿ馬可，請安lín。
彼得前書 5 14| Lín tio̍h用仁愛ê相chim來相請安。	願lín tiàm-tī基督ê人lóng得平安。
彼得後書 1 1| 耶穌基督ê奴僕，也是伊ê使徒，西門彼得，phoe寄hō͘ hiah-ê kap阮saⁿ-kap得tio̍h同一樣寶貝ê信，tī咱ê上帝kap救主耶穌基督ê義ê；
彼得後書 1 2| 願恩典平安，tùi lín深知上帝kap咱ê主耶穌，加添chōe-chōe hō͘ lín；
彼得後書 1 3| 因為上帝ê權能已經用一切關係活命kap敬虔ê事賞賜咱，tùi tī深知hit-ê用家己ê榮光kap好德召咱ê；
彼得後書 1 4| tùi chiah-ê已經有寶貝kap極大ê應允賞賜咱，beh hō͘ lín tùi chiah-ê應允脫離世間tùi私慾所致ê敗壞，得tio̍h有份tī上帝ê性情。
彼得後書 1 5| 為tio̍h án-ni，lín tio̍h盡力慇勤，tī lín ê信加添好德，tī好德加添知識，
彼得後書 1 6| tī知識加添撙節，tī撙節加添吞忍，tī吞忍加添敬虔，
彼得後書 1 7| tī敬虔加添疼兄弟，tī疼兄弟加添疼眾人。
彼得後書 1 8| 因為lín若有chiah-ê到充滿，就beh hō͘ lín tī深知咱ê主耶穌基督不致pîn-tōaⁿ無結實，
彼得後書 1 9| 因為無chiah-ê ê人就chhiⁿ-mî，只有看近近，已經bōe記得伊前ê罪有洗清。
彼得後書 1 10| 兄弟ah，所以tio̍h koh-khah慇勤，來堅固lín ê受召受揀。因為lín行chiah-ê，就永遠bōe跋倒。
彼得後書 1 11| 是tùi án-ni beh大大賞賜lín入咱ê救主耶穌基督永遠tī-teh ê國。
彼得後書 1 12| 所以lín雖然已經知chiah-ê事，koh堅固tī所有ê真理，我beh常常hō͘ lín記得，
彼得後書 1 13| 我iáu tiàm tī chit-ê布棚ê時，點醒lín hō͘ lín會記得，我phah算是應該；
彼得後書 1 14| 家己知拆我ê布棚ê時近lah，照咱ê主耶穌基督所指示我ê。
彼得後書 1 15| 我也beh慇勤hō͘ lín tī我過世ê了後，不時會記得chiah-ê事。
彼得後書 1 16| 因為阮平素hō͘ lín知咱ê主耶穌基督ê權能kap伊ê降臨，m̄是用奇巧無影跡話，就是親目看見伊ê大威嚴。
彼得後書 1 17| 因為伊tùi父上帝得tio̍h尊貴榮光，hit時tùi極大ê榮光有chit號聲到tī伊，講，Chit-ê是我疼ê kiáⁿ，我所歡喜ê。
彼得後書 1 18| Chit-ê聲tùi天出，阮kap伊tī聖山ê時聽見。
彼得後書 1 19| Koh咱有先知ê話會koh-khah堅固，lín致意chiah-ê是好，親像燈照tī烏暗，到tī天光，啟明星出現tī lín ê心ê時。
彼得後書 1 20| 第一，tio̍h先知，見若聖經中先知ê話，無thang thàn su-khia ê意思來開拆。
彼得後書 1 21| 因為未有先知ê話tùi人ê意思出；就是tùi上帝來ê人，hō͘聖神感動來講。
彼得後書 2 1| 但是tī百姓ê中間，bat有假ê先知，án-ni tī lín ê中間也teh-beh有假ê先生，暗靜引進hiah-ê害人到沉淪ê異端入來，就贖回in ê主宰，in也m̄認，家己取緊緊到ê沉淪。
彼得後書 2 2| Beh有chōe-chōe人thàn in ê邪淫，真理ê路beh為tio̍h in來受譭謗。
彼得後書 2 3| In tùi貪心beh造作話，來lut lín；tùi早以來in ê審判無延chhiân，in ê沉淪無歇睏。
彼得後書 2 4| 因為上帝既然無惜犯罪ê天使，是hiat in tī暗府，交in tī烏暗ê坑，收禁teh thèng候審判；
彼得後書 2 5| koh無惜古早ê世界，hō͘大水到tī hiah-ê無敬虔ê人ê世界，獨獨保護宣傳義理ê挪亞hit八人；
彼得後書 2 6| koh hō͘所多瑪、Ngô͘-mô͘-la̍h hiah-ê城做火灰，擬定in滅無，hē-teh做後世代無敬虔ê人ê鑑戒；
彼得後書 2 7| 獨獨拯救義人羅得，就是常常為tio̍h無理ê人邪淫ê所行來深深憂悶ê，
彼得後書 2 8| 因為chit-ê義人khiā起tī in中間，也看見也聽見，日日因為in不法ê所做來苦楚伊義ê心；
彼得後書 2 9| 主知thang拯救敬虔ê人脫離誘惑，也知thang收禁不義ê人到審判ê日，受刑罰。
彼得後書 2 10| koh-khah要緊是hiah-ê thàn肉體行tī污穢ê私慾，也藐視辦政事ê；in大膽、自恃，就褻瀆尊貴ê，也無驚。
彼得後書 2 11| 雖然天使氣力、權能khah大，iáu-kú未bat tī主ê面前用謗瀆ê話責罪in。
彼得後書 2 12| 獨獨chiah-ê人，親像無靈性ê活物，生成tio̍h hō͘人掠來敗壞ê，褻瀆in所m̄知ê，beh tī in ê敗壞來受敗壞，tú-tio̍h艱苦做不義ê工錢；
彼得後書 2 13| in掠日時ê宴樂做歡喜，是lâ-sâm是瑕疵，kap lín同筵席，宴樂tī in ê和愛席；
彼得後書 2 14| in ê目睭lóng是淫色，犯罪無soah，迷惑心無堅固ê人，in ê心慣勢貪財，合該受咒詛；
彼得後書 2 15| 離開正路來失迷，thàn Pì-ní ê kiáⁿ Pa-lân ê路，伊是憶tio̍h不義ê工錢；
彼得後書 2 16| 但是為tio̍h家己ê犯法來tú-tio̍h責備；bōe講話ê驢講人ê話，來阻止先知ê lām-sám。
彼得後書 2 17| In是無水ê泉，狂風所掃ê雲霧，有烏烏暗暗留teh thèng候in。
彼得後書 2 18| 因為in講空虛誇口ê話，tī肉體ê私慾，用邪淫來誘惑hiah-ê tú-tú脫離行差謬ê人ê手ê；
彼得後書 2 19| 應允in自由，也家己做敗壞ê奴才，因為人hō͘甚麼khah贏；就做hit項ê奴才。
彼得後書 2 20| 因為in已經tùi深知救主耶穌基督來得tio̍h脫離世間hiah-ê污穢，若koh再hō͘ hiah-ê污穢所纏所壓制，就hit號人路尾ê事比事先khah傷重。
彼得後書 2 21| 因為既然知義ê路，也竟然悖謬所傳hō͘ in聖ê命令，m̄達tio̍h in lóng m̄知koh-khah好。
彼得後書 2 22| Hit號人ê景況是合tī真ê俗語所講，狗倒tńg食伊所吐ê，ti已經洗koh nòa tī土糜ê中央。
彼得後書 3 1| 所疼ê兄弟ah，我現在所寫hō͘ lín ê是第二張ê phoe；tī chit兩張是beh hō͘ lín記念，來點醒lín純全ê心；
彼得後書 3 2| hō͘ lín記得聖ê先知讖語ê話，以及救主tùi lín ê使徒所命令ê。
彼得後書 3 3| 第一tio̍h知ê，tī hiah-ê路尾ê時日beh有戲謔ê人出來，照家己ê私慾來行ê，戲謔講，
彼得後書 3 4| 伊應允koh來，taⁿ tī tá-lo̍h?因為tùi列祖睏去以來，萬項物tùi起頭創造照舊無各樣。
彼得後書 3 5| 因為in hiah-ê人故意bōe記得ê，就是tùi早有chiah-ê天，koh有地tùi水出，tùi水來成，lóng是tùi上帝ê道；
彼得後書 3 6| Tùi chiah-ê天地光hit時ê世間hō͘水氾濫來滅無。
彼得後書 3 7| 獨獨現今chiah-ê天kap地是tùi chit-ê道khǹg-teh，來thèng候火，留teh到無敬虔ê人受審判kap滅無ê日。
彼得後書 3 8| 所疼ê兄弟ah，有一項lín m̄-thang bōe記得，就是主看一日親像一千年，一千年親像一日。
彼得後書 3 9| 主無延chhiân tī所應允，親像人有ê看做延chhiân ê，就是寬容lín，m̄-ài有人沉淪，是ài人lóng反悔。
彼得後書 3 10| 但是主ê日beh到親像賊，hit日hiah-ê天beh有大聲廢棄，hiah-ê原質受燒來消滅，地kap其中所有ê物也燒lio去。
彼得後書 3 11| 萬物既然beh án-ni消滅，就lín tī聖kap敬虔tio̍h做甚麼號ê人，
彼得後書 3 12| 來ǹg望續催逼上帝ê日到；為tio̍h án-ni，chiah-ê天會hō͘火消滅，原質受燒，就熔去？
彼得後書 3 13| 但是照伊所應允，咱ǹg望新ê天新ê地，義tiàm tī in中間。
彼得後書 3 14| 所以所疼ê兄弟ah，lín既然ǹg望chiah-ê，tio̍h慇勤hō͘ lín無lâ-sâm，無瑕疵安然見tio̍h伊。
彼得後書 3 15| Koh tio̍h看咱ê主ê寬容做拯救ê因由；親像阮所疼ê兄弟保羅，照所賞賜伊ê智慧，也bat寫phoe hō͘ lín；
彼得後書 3 16| tī伊lóng總ê phoe teh論chiah-ê事，也是án-ni講；其中有oh得明ê，m̄知影無堅固ê人解hō͘伊chhoa̍h去，親像解chhoa̍h其餘ê聖經，致到家己沉淪。
彼得後書 3 17| 所疼ê兄弟ah，án-ni lín既然事先知，tio̍h持防免致hō͘無理ê人ê差謬所引誘，來失落家己ê堅固。
彼得後書 3 18| 獨獨tio̍h進步tī咱ê救主耶穌基督ê恩典，以及bat伊。願榮光歸伊，tùi現今到永遠ê日。À-bēng。
約翰一書 1 1| 論到活命ê道，tùi起頭所有，阮所聽見，親目所看見，所觀看，也阮ê手摸tio̍h ê；
約翰一書 1 2| (chit-ê活命bat出現，阮有看見來做干證，也報lín知hit-ê永活ê活命，就是本kap父tī-teh，也出現tī阮ê) ；
約翰一書 1 3| 阮將所看見所聽見報lín知，beh hō͘ lín kap阮交陪，koh阮所交陪，就是kap父以及伊ê Kiáⁿ耶穌基督:
約翰一書 1 4| 阮寫chiah-ê，是beh hō͘阮ê歡喜充滿。
約翰一書 1 5| 阮tùi伊所聽ê話，來傳hō͘ lín ê，就是講，上帝是光，tī伊全然無暗。
約翰一書 1 6| 咱若講，有teh kap伊交陪，也行tī烏暗，就是講白賊，無行真實；
約翰一書 1 7| 獨獨咱若行tī光明，親像伊tiàm tī光明，就咱saⁿ-kap交陪，也伊ê Kiáⁿ耶穌ê血洗除咱lóng總ê罪。
約翰一書 1 8| 咱若講無罪，就是騙家己，真理也無tiàm tī咱。
約翰一書 1 9| 咱若認咱ê罪，伊是真實公義，beh赦免咱ê罪，洗除咱lóng總ê不義。
約翰一書 1 10| 咱若講未bat犯罪，便是hō͘伊做講白賊ê，伊ê道理無tiàm tī咱。
約翰一書 2 1| 我ê細kiáⁿ ah，我寫chiah-ê hō͘ lín，是beh hō͘ lín無犯罪。若有人犯罪，就tī父ê面前咱有保惠師，就是義人耶穌基督；
約翰一書 2 2| 伊為tio̍h咱ê罪，做挽回ê祭；koh m̄-nā為tio̍h咱ê罪，也是為tio̍h thong世間。
約翰一書 2 3| 咱若守伊ê命令，tùi án-ni就知咱bat伊。
約翰一書 2 4| 人若講，我bat伊，也無守伊ê命令，是白賊ê人，真理也無tiàm tī伊；
約翰一書 2 5| 見若守伊ê道理ê，就上帝ê疼tī伊真正有齊全。Tùi án-ni咱知咱tiàm tī伊；
約翰一書 2 6| 人若家己講tiàm tī伊，就tio̍h照伊所行ê去行。
約翰一書 2 7| 所疼ê兄弟ah，我無寫新ê命令hō͘ lín，就是lín tùi起頭所有舊ê命令；hit-ê舊ê命令就是lín所bat聽見ê道理。
約翰一書 2 8| 又koh我寫新ê命令hō͘ lín，chit-ê tāi-chì tī伊是真，tī lín也是真；因為烏暗teh過，真光已經teh照。
約翰一書 2 9| 人若講家己tiàm tī光明，也怨恨伊ê兄弟，就伊到taⁿ是tiàm tī烏暗。
約翰一書 2 10| 人若疼伊ê兄弟，伊是khiā起tī光，也tī伊無跋倒ê因由。
約翰一書 2 11| 獨獨人若怨恨伊ê兄弟，伊是tiàm tī暗，koh行tī暗，也m̄知所去ê，因為chit-ê暗hō͘伊ê目睭chhiⁿ-mî。
約翰一書 2 12| 細kiáⁿ ah，我寫phoe hō͘ lín，因為lín ê罪為tio̍h伊ê名已經赦免。
約翰一書 2 13| 老大ah，我寫hō͘ lín，因為lín bat hit-ê tùi起頭就有ê。少年人ah，我寫hō͘ lín，因為lín已經khah贏hit-ê pháiⁿ ê。細kiáⁿ ah，我bat寫hō͘ lín，因為lín bat父。
約翰一書 2 14| 老大ah，我bat寫hō͘ lín，因為lín bat hit-ê tùi起頭就有ê。少年人ah，我bat寫hō͘ lín，因為lín勇健，也上帝ê道理tiàm tī lín，也lín已經khah贏hit-ê pháiⁿ ê。
約翰一書 2 15| 莫得疼chit-ê世間，以及世間ê物。人若疼chit世間，就父ê疼無tiàm tī伊。
約翰一書 2 16| 因為見若tī世間ê，肉體ê私慾，kap目睭ê私慾，kap人生ê驕傲，m̄是tùi父，是tùi世間。
約翰一書 2 17| Koh世間kap伊ê私慾teh過去；獨獨行上帝ê旨意ê永遠tī-teh。
約翰一書 2 18| 細kiáⁿ ah，這是路尾ê時；親像lín bat聽見有hit-ê對敵基督ê來，現今有出chōe-chōe對敵基督ê；tùi án-ni咱知是路尾ê時。
約翰一書 2 19| In對咱出去，獨獨m̄是屬咱ê；因為若是屬咱ê，就會長長kap咱tiàm；in出去是beh顯明in lóng m̄是屬咱ê。
約翰一書 2 20| Koh lín tùi聖ê受抹油，續知一切ê tāi-chì。
約翰一書 2 21| 我phoe寫hō͘ lín，是m̄是因為lín m̄-bat真理，因為lín bat伊，也因為一切ê白賊lóng m̄是tùi真理。
約翰一書 2 22| 白賊ê是是誰，kiám m̄是無認耶穌做基督ê mah？無認父kap Kiáⁿ ê，chit-ê就是hit-ê對敵基督ê。
約翰一書 2 23| 見若無認Kiáⁿ ê，也無有父；認Kiáⁿ ê，也有父。
約翰一書 2 24| Lín tùi起頭所聽見ê，tio̍h hō͘伊長長tiàm tī lín。但是tùi起頭所聽ê tiàm tī lín，就lín也beh tiàm tī Kiáⁿ kap父。
約翰一書 2 25| Chit-ê也是伊所應允咱ê應允，就是永活。
約翰一書 2 26| 我寫chiah-ê hō͘ lín，是論hiah-ê迷惑lín ê。
約翰一書 2 27| Lín tùi伊所受ê抹油長長tiàm tī lín，也m̄免人教lín；獨獨因為伊ê抹油教示lín萬項事，也是真實m̄是白賊，也照伊bat教示lín ê，lín長長tiàm tī伊。
約翰一書 2 28| Taⁿ，細kiáⁿ ah，lín tio̍h長長tiàm tī伊；án-ni，伊若顯現，chiah hō͘咱tī伊koh臨到ê時能好膽，也tī伊ê面前無見笑。
約翰一書 2 29| Lín若知伊是公義，就知見若行義ê人也是伊生ê。
約翰一書 3 1| Lín想看父疼咱到怎樣，hō͘咱稱做上帝ê kiáⁿ；咱也實在是。所以世間人m̄-bat咱，因為m̄-bat伊。
約翰一書 3 2| 所疼ê兄弟ah，現今咱做上帝ê kiáⁿ，將來怎樣，猶未顯明。咱知伊若顯明，咱就親像伊，因為咱beh看見伊，照伊實在ê款。
約翰一書 3 3| 見若靠伊chiah有chit號ǹg望ê，本身清氣親像伊是清氣。
約翰一書 3 4| 見若犯罪ê，也行不法；罪就是不法。
約翰一書 3 5| Lín也知伊bat顯現是beh除去罪；也在tī伊無罪。
約翰一書 3 6| 見若tòa tī伊ê無犯罪；見若犯罪ê，未bat看見伊，也m̄-bat伊。
約翰一書 3 7| 細kiáⁿ ah，m̄-thang hō͘人迷惑lín；行義ê就是義，親像伊是義；
約翰一書 3 8| 犯罪ê是tùi魔鬼出，因為魔鬼tùi起頭犯罪。上帝ê kiáⁿ所以顯現，是beh毀壞魔鬼ê所做。
約翰一書 3 9| 見若tùi上帝生ê就無犯罪，因為伊ê種長長tiàm tī伊；伊也bōe犯罪，因為伊是tùi上帝生ê。
約翰一書 3 10| 上帝ê kiáⁿ兒kap魔鬼ê kiáⁿ兒tùi án-ni顯明，見若無行義kap無疼兄弟ê，m̄是tùi上帝出。
約翰一書 3 11| 因為lín tùi起頭所聽ê話，就是咱tio̍h相疼；
約翰一書 3 12| 無親像該隱是tùi hit-ê pháiⁿ-ê出，來thâi伊ê小弟。甚麼緣故thâi伊？因為伊所做是pháiⁿ，伊ê小弟所做是義。
約翰一書 3 13| 兄弟ah，世間人若怨恨lín，m̄-thang掠做奇怪。
約翰一書 3 14| 咱因為疼兄弟，就知咱已經出死入活。無疼ê是tiàm tī死。
約翰一書 3 15| 見若怨恨伊ê兄弟ê，就是thâi人ê人；lín也知見若thâi人ê，伊ê內面無永活。
約翰一書 3 16| 伊替咱獻伊ê性命，咱tùi chit-ê bat仁愛；咱也應該替兄弟獻性命。
約翰一書 3 17| 人若有世間ê財產，看見伊ê兄弟欠缺，也無開伊ê慈心，上帝ê疼thái-thó有tiàm tī伊ah？
約翰一書 3 18| 細kiáⁿ ah，咱ê相疼m̄-thang用話，用舌；是tio̍h用行，用誠實。
約翰一書 3 19| Tùi án-ni咱beh知咱是出tī真實，見若心有所責備咱，beh安慰咱ê心tī伊ê面前；
約翰一書 3 20| 因為上帝比咱ê心khah大，也無所m̄知。
約翰一書 3 21| 所疼ê兄弟ah，心若無責備咱，就咱ǹg上帝有好膽；
約翰一書 3 22| koh見若咱所求ê，就tùi伊得tio̍h，因為咱守伊ê命令，tī伊ê面前行伊所歡喜ê tāi-chì。
約翰一書 3 23| 也伊ê命令是án-ni，就是咱信伊ê Kiáⁿ耶穌基督ê名，koh大家相疼，照伊所hō͘咱ê命令。
約翰一書 3 24| 守伊ê命令ê人就tiàm tī伊，伊也tiàm tī伊。咱tùi án-ni知伊tiàm tī咱，是tùi伊所hō͘咱ê神。
約翰一書 4 1| 所疼ê兄弟，chiah-ê神m̄-thang lóng總信，獨獨tio̍h試驗chiah-ê神是tùi上帝á m̄是；因為有chōe-chōe假先知出來入世間。
約翰一書 4 2| Lín tùi chit-ê bat上帝ê神:見若神有認耶穌基督已經tī肉體臨到ê，就是tùi上帝來；
約翰一書 4 3| 見若神m̄認耶穌ê，m̄是tùi上帝來；這也是對敵基督ê ê神；lín有聽見伊來，現在伊也已經tī世間lah。
約翰一書 4 4| 細kiáⁿ ah，lín是tùi上帝來，koh已經khah贏in；因為tiàm-tī lín ê，khah大tiàm-tī世間ê。
約翰一書 4 5| In是tùi世間來；所以in講話也tùi世間，世間也聽in。
約翰一書 4 6| 咱是tùi上帝來；bat上帝ê聽咱；m̄是tùi上帝來ê，無聽咱。真實ê神，kap差謬ê神，咱tùi án-ni bat伊。
約翰一書 4 7| 所疼ê兄弟ah，咱tio̍h相疼；因為疼是tùi上帝來；見若疼ê是tùi上帝生，koh bat上帝。
約翰一書 4 8| 無疼ê m̄-bat上帝；因為上帝是疼。
約翰一書 4 9| 上帝差伊獨生ê kiáⁿ入世間，hō͘咱tùi伊來活，上帝ê疼tùi chit-ê顯明tī咱。
約翰一書 4 10| m̄是咱bat疼上帝，是伊bat疼咱，差伊ê kiáⁿ為tio̍h咱ê罪做挽回ê祭，疼就是在tī chit-ê ê。
約翰一書 4 11| 所疼ê兄弟ah，上帝若疼咱到án-ni，就咱也tio̍h相疼。
約翰一書 4 12| 從來未有人看見上帝；咱若相疼，就上帝tiàm tī咱，也伊ê疼完全tī咱。
約翰一書 4 13| 伊已經用伊ê神賞賜咱，咱tùi án-ni知咱tiàm tī伊，也伊tiàm tī咱。
約翰一書 4 14| 父差伊ê kiáⁿ做世間ê救主，阮bat看見，也做干證。
約翰一書 4 15| 見若認耶穌做上帝ê Kiáⁿ ê，就上帝tiàm tī伊，伊也tiàm tī上帝。
約翰一書 4 16| 上帝所有疼咱ê，咱也知也信。上帝就是疼；koh人tiàm tī疼，就是tiàm tī上帝，上帝也tiàm tī伊。
約翰一書 4 17| Tùi án-ni疼成做完全tī咱，hō͘咱tī審判ê日能好膽；因為伊甚麼款，咱tī世間也án-ni。
約翰一書 4 18| Tī疼ê內面無驚惶；獨獨齊全ê疼趕出驚惶；因為驚惶就有刑罰；見若驚惶ê，tī疼未有齊全。
約翰一書 4 19| 咱有疼，因為伊事先疼咱。
約翰一書 4 20| 若有人講，我疼上帝，也怨恨伊ê兄弟，就是白賊ê；因為無疼所有看見ê兄弟ê，就bōe疼所bōe看見ê上帝。。
約翰一書 4 21| 疼上帝ê也tio̍h疼伊ê兄弟，這是咱tùi伊所受ê命令。
約翰一書 5 1| 見若信耶穌做基督ê，這是tùi上帝生ê；koh見若疼生伊ê，也疼tùi伊所生ê。
約翰一書 5 2| 咱若疼上帝，koh守伊ê命令，就咱tùi án-ni知咱疼上帝ê kiáⁿ兒。
約翰一書 5 3| 因為咱守上帝ê命令，這就是疼上帝；koh伊ê命令m̄是重擔。
約翰一書 5 4| 因為見若tùi上帝生ê khah贏世間；也hit-ê所以bat khah贏世間ê，就是咱ê信。
約翰一書 5 5| khah贏世間ê是是誰 ah？kiám m̄是信耶穌做上帝ê Kiáⁿ ê mah？
約翰一書 5 6| Chit-ê耶穌基督是tùi水，tùi血來ê；m̄-nā tī水，是tī水也tī血。
約翰一書 5 7| Koh神是做干證ê，因為神就是真理。
約翰一書 5 8| 因為做干證ê有三個，神，kap水，kap血；也chit三個所干證ê歸tī一。
約翰一書 5 9| 人ê干證咱若承受伊，上帝ê干證是khah大；因為上帝ê干證是chit-ê，就是論伊ê Kiáⁿ伊有做干證。
約翰一書 5 10| 信上帝ê Kiáⁿ ê人tī本身有chit-ê干證；m̄信上帝ê人便是hō͘伊做白賊ê；因為伊未有信上帝論伊ê Kiáⁿ所做ê干證。
約翰一書 5 11| Koh hit-ê干證是chit-ê，就是上帝已經將永活hō͘咱，也chit-ê活是在tī伊ê Kiáⁿ。
約翰一書 5 12| 有伊ê Kiáⁿ ê，就有活；無有上帝ê Kiáⁿ ê，就無有活。
約翰一書 5 13| 我寫chiah-ê hō͘ lín信上帝Kiáⁿ ê名ê，beh hō͘ lín知lín有永活。
約翰一書 5 14| Koh咱若照伊ê旨意有所求，伊就聽咱；這是咱tī伊面前所有ê好膽。
約翰一書 5 15| 若知見有所求，伊疼咱，就知所tùi伊求ê，咱有得tio̍h。
約翰一書 5 16| 人若看見伊ê兄弟犯無致到死ê罪，伊beh求，就beh用活命hō͘伊，就是hō͘ chiah-ê犯罪無致到死ê。有致到死ê罪；我講tio̍h祈禱，m̄是指chit-ê。
約翰一書 5 17| 見若不義lóng是罪；也有罪無致到死ê。
約翰一書 5 18| 咱知見若tùi上帝生ê無犯罪；是tùi上帝生ê保守伊，也hit-ê pháiⁿ ê無摸tio̍h伊。
約翰一書 5 19| 咱知咱是tùi上帝來，也thong世間tòa tī hit-ê pháiⁿ ê。
約翰一書 5 20| Koh知上帝ê Kiáⁿ已經到，有hō͘咱曉悟，到bat hit-ê真ê；咱也tiàm tī真ê，就是tī伊ê Kiáⁿ耶穌基督。Chit-ê是真ê上帝，也是永活。
約翰一書 5 21| 細kiáⁿ ah，tio̍h家己顧，離開偶像。
約翰二書 1 1| 做長老ê phoe寄hō͘受揀選尊貴ê婦人人kap伊ê kiáⁿ兒，是我tī真理所疼ê；koh m̄-nā我，見若bat真理ê也lóng是án-ni；
約翰二書 1 2| 疼lín是為tio̍h真理，chit-ê真理就是tiàm tī咱ê，也beh永遠kap咱tī-teh。
約翰二書 1 3| 恩典、憐憫、平安，tùi父上帝，也tùi父ê Kiáⁿ，耶穌基督，tī真理kap疼痛，beh kap咱tī-teh。
約翰二書 1 4| 我真歡喜，因為tù-tio̍h你ê kiáⁿ兒有tī真理來行ê，照咱tùi父領受ê命令。
約翰二書 1 5| 尊貴ê婦人人ah，taⁿ我求你，m̄是親像寫新ê命令hō͘你，是咱tùi起頭所有ê，就是大家tio̍h相疼。
約翰二書 1 6| 咱照伊ê命令來行，這就是疼。Lín thàn伊來行，照lín tùi起頭所聽見ê，這就是hit-ê命令。
約翰二書 1 7| 因為有chōe-chōe迷惑人ê出來入世間，就是m̄認耶穌基督tī肉體來ê。Chit-ê就是hit-ê迷惑人ê，也是對敵基督ê。
約翰二書 1 8| Lín tio̍h謹慎家己，免得lín失落咱所tio̍h磨ê，thang得tio̍h滿足ê報賞。
約翰二書 1 9| 見若進前，也無tiàm tī基督ê教示ê，無有上帝；tiàm tī hit-ê教示ê，就有父kap Kiáⁿ。
約翰二書 1 10| 若有人到lín hia，也無傳chit-ê教示，就m̄-thang接納伊入厝，也m̄-thangka7伊請安；
約翰二書 1 11| 因為kā伊請安ê，有份tī伊ê pháiⁿ所行。
約翰二書 1 12| 我有chōe-chōe項beh寫hō͘ lín，m̄-ài用紙kap墨；是ǹg望到lín hia，當面saⁿ-kap講，hō͘ lín ê歡喜充滿。
約翰二書 1 13| 你受揀ê姊妹ê kiáⁿ兒lóng kā你請安。
約翰三書 1 1| 做長老ê phoe寄hō͘所疼ê Ka-iû，就是我tī真理所疼ê。
約翰三書 1 2| 所疼ê兄弟ah，我願你萬事會興通勇健，親像你ê靈魂興通一樣。
約翰三書 1 3| 因為有兄弟來干證你所存ê真理，親像你tī真理teh行，我就真歡喜。
約翰三書 1 4| 我聽見我ê kiáⁿ兒tī真理teh行，我ê歡喜無khah大tī chit-ê。
約翰三書 1 5| 所疼ê兄弟ah，見若你所款待出外ê兄弟ê，是忠信ê所行。
約翰三書 1 6| In bat tī教會ê面前干證你ê疼痛；你若合tī上帝kā in送行，就是做好事。
約翰三書 1 7| 因為in為tio̍h伊ê名出外，無tùi外邦人the̍h甚麼物。
約翰三書 1 8| 所以hit號人，咱應該chih接in，hō͘咱為tio̍h真理做同tio̍h磨ê。
約翰三書 1 9| 我已經有寫淡薄hō͘教會，獨獨in中間ài做頭ê Tiu-te̍k-hui無接納阮。
約翰三書 1 10| 所以我若來，beh記得伊所行ê事，就是伊用pháiⁿ話lām-sám講阮；koh無掠chit-ê做夠額，本身m̄接納兄弟，有人ài接納，伊就阻擋，續激in出教會。
約翰三書 1 11| 所疼ê兄弟ah，m̄-thang學pháiⁿ，tio̍h學好。行好ê是tùi上帝出；行pháiⁿ ê未bat看見上帝。
約翰三書 1 12| Tí-bí-tiu hō͘眾人所干證，真理也家己做伊ê干證；阮也做干證;你知阮ê干證是真。
約翰三書 1 13| 我有chōe-chōe項ài寫hō͘你，但是m̄-ài用筆墨寫hō͘你；
約翰三書 1 14| 是ǹg望緊緊見你，咱chiah beh當面講。
約翰三書 1 15| 願你平安。Chiah-ê朋友kā你請安。請你隨一名kā hiah-ê朋友請安。
猶大書 1 1| 耶穌基督ê奴僕，雅各ê兄弟，猶大，phoe寄hō͘受召ê，tī父上帝得tio̍h疼，為tio̍h耶穌基督來保守ê；
猶大書 1 2| 願憐憫、平安、疼痛，加添chōe-chōe hō͘ lín。
猶大書 1 3| 所疼ê兄弟ah，我本真致意beh寫phoe hō͘ lín，議論咱saⁿ-kap有份ê拯救，當hit時就不得不tio̍h寫phoe苦勸lín，為tio̍h做一下交代tī聖徒ê道理，來出力交戰。
猶大書 1 4| 因為有kúi-nā人暗靜入來，就是早事先定tio̍h beh受chit-ê審判ê；in是不虔ê人，將咱ê上帝ê恩反tńg做放縱ê因由，也m̄認獨一ê主宰，咱ê主耶穌基督。
猶大書 1 5| Lín是已經bat萬事ê人，taⁿ我ài hō͘ lín會記得，就是主已經救百姓出埃及地，後來滅無hiah-ê m̄信ê。
猶大書 1 6| Koh有天使無守in-ê本質，離開家己khiā起ê所在，主用永遠ê鎖鏈，禁守in tī烏暗ê下面，到tī大日期ê審判。
猶大書 1 7| 親像所多瑪、Gô͘-mô͘-la̍h，以及四圍ê城，也同in-ê款來行淫亂，thàn逆性ê色慾，就受永遠ê火ê刑罰，hē-teh做鑑戒。
猶大書 1 8| 但是chiah-ê人也親像án-ni，tī in ê眠夢phah lâ-sâm肉體，也藐視辦政事ê，褻瀆尊貴ê。
猶大書 1 9| 至大ê天使，Bí-ka-le̍k，kap魔鬼相爭ê時，為tio̍h摩西ê身屍辯論，尚且m̄敢用謗瀆ê話責罪伊，只有講，願主責備你。
猶大書 1 10| 獨獨chiah-ê人褻瀆見若in所m̄知ê；koh in本性所會曉得ê，親像無靈性ê活物，tī chiah-ê家己敗壞。
猶大書 1 11| In有災禍ah!因為in有行該隱ê路，為tio̍h財利走chông tī Pa-lân ê錯誤，受滅無tī Ko-lat ê違逆。
猶大書 1 12| In tī lín ê Hô-ài-se̍k是做暗ê石礁，kap lín siâng桌，in養飼家己lóng無驚畏；in是無雨ê雲，hō͘風吹過去；是秋天無果子ê樹，死了koh死，根頭lóng拔起來；
猶大書 1 13| 是海ê狂湧，吐出家己thang見笑ê沫(phe̍h)；是離開in ê所在ê星，有烏烏暗暗留teh thèng候in到tī永遠。
猶大書 1 14| 亞當第七代ê孫以諾讖語chiah-ê人，講，看ah！主kap伊慢慢ê聖ê來，
猶大書 1 15| 來審判眾人，來責罪一切無敬虔ê人，為tio̍h in用無敬虔所行一切無敬虔ê事，kap見若無敬虔ê罪人所講橫惡攻擊伊ê話。
猶大書 1 16| Chiah-ê人nga̍uh-nga̍uh念、怨慼，照in ê私慾來行，in ê嘴講誇口ê話，為tio̍h財利來諂媚人。
猶大書 1 17| 所疼ê兄弟ah，taⁿ lín tio̍h記得咱ê主耶穌基督ê使徒所事先講ê話；
猶大書 1 18| 有kā lín講，路尾ê時beh有戲謔ê人照in家己無敬虔ê私慾來行。
猶大書 1 19| In hiah-ê是分黨ê，thàn血氣，無有神。
猶大書 1 20| 但是所疼ê兄弟ah，tio̍h tī lín至聖ê信家己起造，tī聖神來祈禱，
猶大書 1 21| tio̍h tī上帝ê疼家己保守，ǹg望咱ê主耶穌基督ê憐憫到永活。
猶大書 1 22| 有僥疑ê，lín tio̍h憐憫伊；
猶大書 1 23| 有ê，lín tio̍h搶in出火來救in；有ê，lín tio̍h驚惶來憐憫伊；連hit-ê hō͘肉體phah lâ-sâm ê衣服，也tio̍h厭惡伊。
猶大書 1 24| Taⁿ會照顧lín無tio̍h-tak，也hō͘ lín khiā tī伊榮光ê面前，無瑕疵，有快樂ê，
猶大書 1 25| 就是獨一ê上帝咱ê救主，願榮光、威嚴、權能、氣力，對咱ê主耶穌基督，lóng歸伊，tùi萬古以前，kap現今，直到萬世。À-bēng。
啟示錄 1 1| 耶穌基督ê啟示，就是上帝所hō͘伊來指示伊chiah-ê奴僕ê，就是beh緊緊成ê事；伊就託伊ê天使去指點伊ê奴僕約翰。
啟示錄 1 2| 約翰就是將上帝ê道，kap耶穌基督ê干證，見若伊所有看見ê來做干證。
啟示錄 1 3| 凡若讀kap聽hiah-ê讖語，來守其中所記載ê，有福氣；因為日期近lah。
啟示錄 1 4| 約翰寄phoe hō͘亞西亞七個教會；願lín得tio̍h恩典平安，tùi hit-ê現在tī-teh，早tī-teh，將來亦tī-teh ê，以及tùi伊座位前七個神；
啟示錄 1 5| koh tùi耶穌基督，就是忠信ê干證，死人中頭一個活ê，地上chiah-ê王ê主宰。
啟示錄 1 6| 伊疼咱，用伊ê血tháu放咱脫離咱ê罪；hō͘咱做國，做伊ê父上帝ê祭司；願榮光權能歸tī伊，到代代。À-bēng。
啟示錄 1 7| 伊坐雲來，眾目睭beh看見伊；連鑿伊ê人亦beh看見伊；地上ê族，lóng beh為tio̍h伊來啼哭。實在是án-ni。À-bēng。
啟示錄 1 8| 主上帝講，我是A-lī-hoat，koh是O-bí-ka，現在tī-teh，早tī-teh，將來tī-teh ê，是全能ê。
啟示錄 1 9| 我約翰就是lín ê兄弟，saⁿ-kap有份tī耶穌ê患難，kap伊ê國，kap伊ê吞忍ê；為tio̍h上帝ê道，kap耶穌ê干證，bat tiàm-tī一個海嶼，名叫Poa̍t-mô͘。
啟示錄 1 10| Tī主ê日，我hō͘神感動，聽見tī我ê後面有大聲親像號頭，講，
啟示錄 1 11| 你所看見ê tio̍h寫tī冊裡，寄hō͘ hit七個教會；就是以弗所、Sū-múi-ná、Pia̍t-ka-mô͘、Chhui-ngá-chhui-lat、Sat-te̍k、Hui-lia̍p-thiat-hui、Ló-tí-ka。
啟示錄 1 12| 我就oa̍t-tńg身，ài看kap我講話ê聲；已經oa̍t-tńg，就看見七支ê金燈台；
啟示錄 1 13| 燈台中有親像人子ê，身軀穿長衫，胸坎hâ金帶。
啟示錄 1 14| 伊ê頭殼kap頭毛lóng白親像白ê綿，親像雪；伊ê目睭親像火燄。
啟示錄 1 15| 伊ê腳親像光亮ê銅，親像過火爐鍛鍊ê；聲親像chōe-chōe條水ê聲。
啟示錄 1 16| Tī伊ê chiàⁿ手有七粒星；tùi伊ê嘴吐出雙面利ê劍；伊ê面貌親像炎日射出光。
啟示錄 1 17| 我看見伊就仆tī伊ê腳前親像死；伊用chiàⁿ手hōaⁿ我，講，莫得驚；我是起頭ê，kap soah尾ê，亦是活ê；
啟示錄 1 18| 我bat死，taⁿ你看，我是活到代代；koh有死無kap陰府ê鎖匙。
啟示錄 1 19| 所以你tio̍h將所看見ê，以及現今所有ê，kap後來beh成ê事，寫伊；
啟示錄 1 20| 你所看見我chiàⁿ手頂七粒星ê奧妙，kap七支ê金燈台；七粒星，就是七個教會ê使者；七支燈台，就是七個教會。
啟示錄 2 1| 你tio̍h寫phoe hō͘ tī以弗所ê教會ê使者，講；	Chiàⁿ手tháⁿ七粒星，行tī七支金燈台中ê，伊ê話講：
啟示錄 2 2| 我知你ê所行，kap你ê tio̍h磨、吞忍；hiah-ê做pháiⁿ ê人，你亦bōe容允伊；hiah-ê家己講是使徒，其實m̄是ê，你bat試驗in，知in是白賊；
啟示錄 2 3| 你亦有吞忍，bat為tio̍h我ê名忍受無厭倦。
啟示錄 2 4| 但是我有所責備你ê，就是你已經離開起頭ê疼。
啟示錄 2 5| 所以tio̍h記得你tùi tá-lo̍h跋落來；tio̍h反悔，來行你起頭ê所行；若無án-ni，你若m̄反悔，我beh到你hia，徙你ê燈台離開伊ê位。
啟示錄 2 6| 但是你iáu有一項可取，就是我所怨恨Nî-ko-lia̍p黨ê所行，你亦怨恨伊。
啟示錄 2 7| 有耳孔ê tio̍h聽聖神kā chiah-ê教會所講ê。得勝ê人我beh將上帝樂園中活命樹ê果子hō͘伊食。
啟示錄 2 8| 你tio̍h寫phoe hō͘ ti7Su7-múi-ná ê教會ê使者，講；	做起頭kap路尾ê，bat死來koh活ê，伊ê話講：
啟示錄 2 9| 我知你ê患難kap sòng-hiong，實在你是好額；hiah-ê家己講是猶太人，其實m̄是ê，就是做撒旦ê會，in ê謗瀆我亦知。
啟示錄 2 10| 莫得驚你所beh受ê艱苦；你看，魔鬼beh將lín中間kúi-nā人hiat落監，hō͘ lín tú-tio̍h試，lín beh受患難十日；你tio̍h盡忠到死，我就beh用活命ê冕旒賞賜你。
啟示錄 2 11| 有耳孔ê tio̍h聽聖神kā chiah-ê教會所講ê。得勝ê人決斷無受tio̍h第二pái死ê害。
啟示錄 2 12| 你tio̍h寫phoe hō͘ tī Pia̍t-ka-mô͘ ê教會ê使者，講；
啟示錄 2 13| Hit-ê有雙面利ê劍ê，伊ê話講：我知你所tòa ê位，就是撒旦座位ê所在；你持守我ê名，亦未bat m̄認你ê信我，tī An-thê-phàⁿ ê日，伊就是做我ê干證，盡忠tī我ê，受thâi tī lín中間，就是tī撒旦所tòa ê位。
啟示錄 2 14| 但是我有kúi-nā項beh責備你，因為tī你hia有人持守Pa-lân ê教；早Pa-lân bat教示Pa-le̍k，將塞礙ê物hiat tī以色列kiaⁿ孫ê面前；hō͘ in食祭偶像ê物，續行姦淫；
啟示錄 2 15| 親像án-ni，你亦猶原有人持守Nî-ko-lia̍p黨 ê教。
啟示錄 2 16| 所以tio̍h反悔；若無án-ni，就我緊緊到你hia，beh用我ê嘴ê劍kap in交戰。
啟示錄 2 17| 有耳孔ê tio̍h聽聖神kā chiah-ê教會所講ê。得勝ê人，我beh用所khǹg密ê má-ná hō͘伊，koh用白ê石hō͘伊，石頂刻新ê名，受ê人以外，無人bat伊。
啟示錄 2 18| 你tio̍h寫phoe hō͘ tī Chhui-ngá-chhui-lat ê教會ê使者，講；	上帝ê Kiáⁿ目睭親像火燄，腳親像光亮ê銅ê，伊ê話講：
啟示錄 2 19| 我知你ê所行，你ê疼，kap信，kap服事，kap吞忍；koh你路尾ê所行，比起頭ê khah-chōe。
啟示錄 2 20| 但是我有所責備你ê，就是你容允hit-ê婦人人Iâ-sé-piat，家己稱做先知ê；伊教示koh迷惑我chiah-ê奴僕行姦淫，kap食祭偶像ê物。
啟示錄 2 21| 我hō͘伊有時chūn thang反悔，但是伊無beh反悔，離開伊ê淫行。
啟示錄 2 22| 我beh hiat伊tī眠床；hiah-ê kap伊行淫ê，若無反悔離開伊ê所做，我亦beh hiat in tī大患難。
啟示錄 2 23| 我beh用死滅伊ê kiáⁿ兒；就chiah-ê教會lóng beh知我是鑑察人ê心腸ê，亦beh照lín ta̍k人ê所行來報應lín。
啟示錄 2 24| 但是lín tī Chhui-ngá-chhui-lat其餘ê人，凡若無承受chit號教示，亦m̄-bat in所講撒旦深奧ê事，我kā lín講，我無用別號ê擔hō͘ lín擔；
啟示錄 2 25| 獨獨lín所有ê，tio̍h持守伊到我來。
啟示錄 2 26| 得勝ê人，kap守我ê行做到路尾ê，我beh hō͘伊有權，治理列邦；
啟示錄 2 27| 伊beh用鐵柺管轄in，ná chún磁ê器具受phah碎，親像我tùi我ê父承受權柄一樣。
啟示錄 2 28| 我也beh用啟明星hō͘伊。
啟示錄 2 29| 有耳孔ê tio̍h聽聖神kā chiah-ê教會所講ê。
啟示錄 3 1| 你tio̍h寫phoe hō͘ tī Sat-te̍k ê教會ê使者，講；有上帝ê七個神，kap七粒星ê，伊ê話講：我知你ê所做，你名是活，實是死。
啟示錄 3 2| 你tio̍h警醒，堅固hiah-ê其餘teh-beh死ê事；因為我看見你ê行做，tī我上帝ê面前無一項完全。
啟示錄 3 3| 所以你tio̍h記得，你有怎樣受，怎樣聽；koh tio̍h執守，亦tio̍h反悔。設使m̄警醒，我beh親像賊來，你m̄知我甚麼時beh來到tī你。
啟示錄 3 4| 總是tī Sat-te̍k你iáu有kúi-nā名，未bat phah lâ-sâm in ê衫，in beh穿白衫，kap我四界行；因為in是能堪得ê。
啟示錄 3 5| 得勝ê人亦beh án-ni穿白衫；伊ê名tī活命ê冊，我決斷無擦起來，是beh認伊ê名tī我ê父ê面前，以及伊hiah-ê天使ê面前。
啟示錄 3 6| 有耳孔ê tio̍h聽聖神kā chiah-ê教會所講ê。
啟示錄 3 7| 你tio̍h寫phoe hō͘ tī Hui-lia̍p-thiat-hui ê教會ê使者，講；	是聖，是真，有大衛ê鎖匙，開就無人能關，關就無人能開ê，伊ê話講：
啟示錄 3 8| 我知你ê所做，(你看，我tī你ê面前已經有kā你開門，是無人能關ê) ，因為你有淡薄氣力，已經守我ê道理，未bat m̄認我ê名。
啟示錄 3 9| 撒旦ê會，家己講是猶太人，其實m̄是，是講白賊ê；我beh賞賜你hō͘ in來仆tī你ê腳前，koh hō͘ in知我已經疼你。
啟示錄 3 10| 因為你已經守我吞忍ê道理，我亦beh守你脫離hit-ê試煉ê時，chit-ê時beh到tī天下，來試煉lóng總khiā起tī地上ê人。
啟示錄 3 11| 我緊緊到；你所有ê tio̍h持守伊，免得有人搶你ê冕旒。
啟示錄 3 12| 得勝ê人，我beh hō͘伊做柱tī我上帝ê殿內，決斷無koh出去外面；我亦beh將我上帝ê名，以及我上帝ê城，新ê耶路撒冷，tùi天tùi我ê上帝降落ê ê名，koh用我新ê名，lóng寫tī伊ê頂面。
啟示錄 3 13| 有耳孔ê tio̍h聽聖神kā chiah-ê教會所講ê。
啟示錄 3 14| 你tio̍h寫phoe hō͘ tī Ló-tí-ka ê教會ê使者，講；	做À-bēng，做忠信真實ê干證，做上帝造化ê源頭ê，伊ê話講：
啟示錄 3 15| 我知你ê所做，你是無冷無熱；我願你或是冷或是熱。
啟示錄 3 16| 你既然是lâ-lûn燒，m̄成熱m̄成冷，我beh吐你出我ê嘴。
啟示錄 3 17| 因為你家己講，我是好額，已經發財，lóng無欠缺；也m̄知你是困苦、可憐、sòng-hiong、chhiⁿ-mî、thǹg-theh；
啟示錄 3 18| 我替你想，tio̍h tùi我買過火鍛鍊ê金，thang得tio̍h好額；koh買白衫thang穿，hō͘你無露現thǹg-theh ê見笑；koh買藥膏，來抹你ê目睭，hō͘你能看見。
啟示錄 3 19| 見若我所疼ê人，我責備來警戒伊；所以tio̍h奮志來反悔。
啟示錄 3 20| 我khiā tī門外phah門，聽見我ê聲來開ê人，我beh入去就近伊，來kap伊食，伊亦kap我食。
啟示錄 3 21| 得勝ê人，我beh hō͘伊kap我同坐tī我ê座位，親像我得勝來kap我ê父同坐tī伊ê座位一樣。
啟示錄 3 22| 有耳孔ê，tio̍h聽聖神kā chiah-ê教會所講ê。
啟示錄 4 1| Chiah-ê tāi-chì以後我看見，tī天裡有門開，koh有我起頭所聽見ê聲，親像號頭kap我講話ê，講，你上來chia，我beh將後來所的確成ê事指示你。
啟示錄 4 2| 我隨時受神ê感動，忽然看見有座位設tī天裡，座位頂有teh坐ê；
啟示錄 4 3| hit-ê teh坐ê，伊ê容貌親像碧玉，kap瑪瑙；伊ê座位周圍有虹，看了親像chhong-hêng玉。
啟示錄 4 4| 座位ê周圍，有二十四個座位，坐tī hit頂面ê，有二十四個長老，穿白衫，頭殼戴金ê冕旒。
啟示錄 4 5| Tùi hit-ê中央ê座位有發出sih-nà，kap聲，kap雷。亦有七支燈火，點tī座位前，就是上帝ê七個神。
啟示錄 4 6| 座位前有親像玻璃ê海，彷彿親像水晶；座位中kap座位ê周圍，有四個活物，前後有目睭滿滿。
啟示錄 4 7| 頭一個活物親像獅，第二ê活物親像牛á，第三ê活物有面親像人，第四個活物親像teh飛ê鷹。
啟示錄 4 8| 四個活物國有六個翼，周圍kap內面遍身有目睭；暝日lóng無歇睏，teh講，聖哉，聖哉，聖哉，主上帝，全能ê，早tī-teh，現在tī-teh，將來亦tī-teh ê。
啟示錄 4 9| Ta̍k pái活物將榮光、尊貴、感謝，歸hō͘坐tī座位，活到代代無盡ê，
啟示錄 4 10| 二十四個長老就仆tī hit-ê坐tī座位ê ê面前，敬拜hit-ê活到代代無盡ê；koh將in ê冕旒hiat tī座位前，講，
啟示錄 4 11| 阮ê主，阮ê上帝，你堪得受榮光、尊貴、權能；因為你bat創造萬物；萬物tī-teh，萬物受創造，lóng是對你ê旨意。
啟示錄 5 1| 我看見坐tī座位ê，chiàⁿ手the̍h一卷，內外lóng有文字，用七個印封密。
啟示錄 5 2| Koh看見有權能ê天使，大聲宣傳講，Chī-chūi能堪得開hit卷，來拆開伊ê印。
啟示錄 5 3| Tī天裡，kap地裡，kap地ê下面，無一個能開hit卷，á是看伊。
啟示錄 5 4| 既然chhē無一個能堪得開hit卷，á是看伊ê，我就大啼哭。
啟示錄 5 5| Hiah-ê長老ê一個kā我講，莫得啼哭；你看，猶大支派ê獅，大衛ê根頭，已經得勝，thang來開chit卷，kap hiah-ê七個印。
啟示錄 5 6| 我就看見tī座位kap四位ê活物ê中間，kap tī hiah-ê長老ê中間，有羊羔khiā-teh，親像bat受thâi，有七支角，七蕊目睭，就是上帝ê七個神，奉差到普天下ê。
啟示錄 5 7| 伊就進前，tùi hit-ê坐tī座位ê ê chiàⁿ手the̍h hit卷。
啟示錄 5 8| 伊the̍h hit卷ê時，就四個活物kap二十四個長老，lóng仆tī羊羔ê面前；ta̍k-ê有琴kap金爐，tóe香滿滿，香就是聖徒ê祈禱。
啟示錄 5 9| 也吟新ê詩講，你堪得the̍h hit卷，來開伊ê印；因為你受thâi，bat用你ê血tùi ta̍k族，ta̍k腔口，ta̍k號百姓，ta̍k國，買人來歸上帝；
啟示錄 5 10| hō͘ in做國，做祭司，來服事上帝；in亦beh做王tī地上。
啟示錄 5 11| 我koh看，就聽見座位，kap活物，kap長老ê周圍chōe-chōe天使ê聲；in ê額數千千萬萬；
啟示錄 5 12| 大聲講，受thâi ê羊羔，合宜得tio̍h權能、富有、智慧、氣力、尊貴、榮光、o-ló。
啟示錄 5 13| Koh聽見tī天tī地，kap地ê下面，kap海面，一切受造ê物，kap其中凡所有ê，lóng講，O-ló、尊貴、榮光、權勢，lóng歸hō͘坐tī座位ê，kap羊羔，到代代無盡。
啟示錄 5 14| 四個活物講，À-bēng；hiah-ê長老就仆teh拜。
啟示錄 6 1| 羊羔開七個印ê一個，hit時我teh看，就聽見四個活物ê一個，伊ê聲親像雷，講，來ah。
啟示錄 6 2| 我就看，有白馬，騎伊ê有kia̍h弓，亦有冕旒hō͘伊；伊就出去得勝，koh beh得勝。
啟示錄 6 3| 開第二個印ê時，我聽見第二個活物講，來ah。
啟示錄 6 4| Koh有一隻馬出來，是赤ê，有權柄hō͘ hit-ê騎馬ê，tùi地上搶奪和平，hō͘人相thâi；koh有將大支刀hō͘伊。
啟示錄 6 5| 開第三個印ê時，我聽見第三個活物講，來ah。我就看，有烏馬，騎伊ê，手kia̍h秤。
啟示錄 6 6| 我聽見四個活物ê中間親像有聲講，麥一升(chin)一個銀á，大麥三升也一個銀á；油kap酒m̄-thang phah pháiⁿ。
啟示錄 6 7| 開第四個印ê時，我聽見第四個活物ê聲講，來ah。
啟示錄 6 8| 我就看，有火灰色ê馬；騎伊ê，伊ê名叫做死；陰府tè伊ê後面同行；有權柄hō͘ in，thang治理地上ê四份一；用刀劍、飢荒、瘟疫、kap地上ê野獸來滅伊。
啟示錄 6 9| 開第五個印ê時，我看見祭壇ê，有為tio̍h上帝ê道理，kap為tio̍h in所執守ê干證，來受thâi ê人ê靈魂；
啟示錄 6 10| 大聲喉叫講，聖，koh真ê主宰ah，你無審判tiàm-tī地上ê人，來伸阮流血ê冤，beh到甚麼時ah？
啟示錄 6 11| 就有白衫hō͘ in ta̍k人，koh kā in講，tio̍h請歇淡薄久，thèng候同做奴僕ê kap兄弟，就是beh親像in受thâi ê，數額一盡滿。
啟示錄 6 12| 我看伊開第六個印ê時，地大振動，日變烏親像麻烏布，月kui-ê親像血；
啟示錄 6 13| 天星墮落地，親像無花果樹hō͘大風所搖，lak未熟ê果子一樣。
啟示錄 6 14| 天就tú-tio̍h遷徙，親像chhat捲起來；山kap海嶼lóng走choa̍h。
啟示錄 6 15| 地上chiah-ê王、大夫、千總、富人、猛人，以及lóng總做奴僕ê，自由ê，家己bih tī山洞山巖。
啟示錄 6 16| Tùi山kap巖講，Teh tī阮ê頂面，遮蓋阮，thang閃避hit-ê坐tī座位ê ê面，kap羊羔ê受氣。
啟示錄 6 17| 因為in受氣ê大日已經到lah，是誰 khiā能tiâu ah？
啟示錄 7 1| Chiah-ê tāi-chì了後，我看見四個天使khiā tī地ê四角頭，執掌地ê四面風，hō͘伊無吹tī地，tī海，kap一概ê樹。
啟示錄 7 2| Koh看見別個天使tùi日出ê所在上來，the̍h真活上帝ê印；tùi hiah-ê得tio̍h權，來相害地kap海，四個天使大聲叫，講，
啟示錄 7 3| 地kap海kap樹，lín莫得相害，thèng候阮蓋印tī咱ê上帝ê奴僕ê頭額。
啟示錄 7 4| 我就聽見受蓋印ê ê數額；以色列ê kiaⁿ孫眾支派ê中間受蓋印ê，共有十四萬四千。
啟示錄 7 5| 屬猶大ê支派受蓋印ê，一萬兩千：	屬Liû-piān ê支派，一萬兩千：	屬Ka-tek ê支派，一萬兩千：
啟示錄 7 6| 屬A-siat ê支派，一萬兩千：	屬La̍p-tāi-lī ê支派，一萬兩千：	屬Má-ná-se ê支派，一萬兩千：
啟示錄 7 7| 屬西門ê支派，一萬兩千：	屬利未ê支派，一萬兩千：	屬Í-sat-ka ê支派，一萬兩千：
啟示錄 7 8| 屬Se-pò͘-lûn ê支派，一萬兩千：	屬約瑟ê支派，一萬兩千：	屬便雅憫ê支派，一萬兩千。
啟示錄 7 9| Chiah-ê tāi-chì了後，我看見有kui大陣ê人，無人會算伊ê數額，出tī ta̍k國，ta̍k族，ta̍k號百姓，ta̍k樣腔口ê，khiā tī座位ê面前，穿白衫，手kia̍h棕樹枝；
啟示錄 7 10| 大聲叫講，願拯救歸tī咱ê上帝，就是坐座位ê，kap tī羊羔。
啟示錄 7 11| 眾天使khiā tī座位kap長老kap四個活物ê周圍，面仆tī座位前，敬拜上帝，講，À-bēng：
啟示錄 7 12| 願o-ló、榮光、智慧、感謝、尊貴、權能、氣力歸tī咱ê上帝，到代代無盡。À-bēng。
啟示錄 7 13| 長老ê中間有一個應我講，Chiah-ê穿白衫ê是是誰？tùi tá-lo̍h來ah？
啟示錄 7 14| 我kā伊講，我ê主ah，你知。伊kā我講，Chiah-ê是tùi hit-ê大ê患難出來ê，bat tī羊羔ê血洗in ê衫到白白。
啟示錄 7 15| 所以in tī上帝ê座位前，koh tī伊ê殿暝日服事伊；坐tī座位ê beh khiā起tī in ê中間，來致蔭in。
啟示錄 7 16| In無koh iau，也無koh嘴乾；日kap一切ê熱bōe pek-tio̍h in。
啟示錄 7 17| 因為座位中ê羊羔beh做in ê牧者，chhōa in到活ê水泉；koh上帝beh tùi in ê目睭拭去in lóng總ê目屎。
啟示錄 8 1| 開第七ê印ê時，天裡靜靜，約略半點鐘久。
啟示錄 8 2| 我看見hiah-ê khiā tī上帝ê面前七個天使；koh有七支號頭hō͘ in。
啟示錄 8 3| 也有一個天使來khiā tī祭壇邊，the̍h金香爐；
啟示錄 8 4| 有chōe-chōe香hō͘伊，thang chham tī眾聖徒ê祈禱，tī座位前ê金壇頂。香煙kap聖徒ê祈禱tùi天使ê手chhèng到上帝ê面前。
啟示錄 8 5| 天使the̍h hit-ê香爐，將壇裡ê火tóe到滿，hiat tī地裡；就有雷tân，kap chiah-ê聲，kap sih-nà，kap地動。
啟示錄 8 6| Kia̍h七支號頭ê七個天使，就備辦beh pûn。
啟示錄 8 7| 頭一個天使pûn，就有雹kap火用血相chham hiat tī地裡；地三份ê一份燒lio去，樹木三份ê一份燒lio去，一切ê星草也燒lio去。
啟示錄 8 8| 第二個天使pûn，就有親像火teh燒ê大山hiat落海；海三份ê一份就變做血；
啟示錄 8 9| 海內所有ê活物三份死一份；船隻也三份破一份。
啟示錄 8 10| 第三個天使pûn，有大粒星teh to̍h親像火把，tùi天墜落來；就墜tī江河三份ê一份，以及tī chiah-ê水泉；
啟示錄 8 11| 星ê名叫做In-tîn；水三份ê一份變做in-tîn；人chōe-chōe因為chiah-ê水來死，因為伊是苦。
啟示錄 8 12| 第四個天使pûn，日ê三份一，月ê三份一，星ê三份一，受攻擊，致到in三份ê一份變做暗；日時三份ê一份無光；暝時也是án-ni。
啟示錄 8 13| 我koh看，就聽見一隻鷹飛tī天中，大聲講，因為其餘號頭ê聲，就是三個天使所beh pûn ê，khiā起地上ê人有災禍，有災禍，有災禍。
啟示錄 9 1| 第五個天使pûn，我就看見一粒星已經tùi天墜落地；有將無底深坑ê鎖匙hō͘伊。
啟示錄 9 2| 到伊開無底ê深坑，就煙tùi深坑chhèng起來親像大火爐ê煙；日kap空氣lóng因為深坑ê煙就暗。
啟示錄 9 3| 有草蜢tùi hit-ê煙出來tī地裡；有權hō͘ in，親像地裡ê蠍á蟲有權一樣。
啟示錄 9 4| Koh有kā in講，m̄-thang相害地ê草，kap一切星ê物，kap ta̍k樣ê樹木，獨獨相害hiah-ê tī頭額無有上帝ê印ê人。
啟示錄 9 5| Koh命令in m̄-thang害死in，只有hō͘ in痛疼五月日久；in ê痛疼親像蠍á蟲螫(chhioh)人ê痛疼一樣。
啟示錄 9 6| Tī hiah-ê日人beh求死，也bōe得tio̍h；ài beh死，也死閃避伊。
啟示錄 9 7| 草蜢ê款式親像備辦出戰ê馬；頭殼頂彷彿有冕旒親像金；in ê面親像人ê面。
啟示錄 9 8| 有頭毛親像婦人人ê頭毛；in ê牙親像獅ê牙。
啟示錄 9 9| Koh有護心鏡親像鐵ê護心鏡；in ê翼ê聲親像chōe-chōe 車馬走去交戰ê聲。
啟示錄 9 10| In有尾親像蠍á蟲也有刺；in ê權會相害人五月日，是tī in ê尾。
啟示錄 9 11| 做in ê王ê就是深坑ê差使；希伯來ê音，名叫A-pa-tùn；希利尼ê音，名叫A-pho-lûn。
啟示錄 9 12| 頭一個災禍已經過身；hiah-ê tāi-chì以後，iáu有兩項災禍beh到。
啟示錄 9 13| 第六個ê天使pûn，我就聽見有一個聲tùi上帝面前ê金壇chiah-ê角出來，
啟示錄 9 14| kā hit-ê kia̍h號頭ê第六個天使講，縛tī Pek-lat大河hit四個天使，你tio̍h tháu放in。
啟示錄 9 15| Hit四個天使受tháu放，就是所備辦到 hit-ê時、日、月、年，beh害死人三份ê一份ê。
啟示錄 9 16| 馬兵ê數額有兩萬萬；in ê數額我聽見lah。
啟示錄 9 17| 我tī異象中看見馬kap騎馬ê親像án-ni；in有護心鏡親像火，親像紫色ê玉，親像琉磺；馬頭是親像獅ê頭；tùi in ê嘴出火kap煙kap琉磺。
啟示錄 9 18| Tùi in ê嘴所出來ê火kap煙kap琉磺，chit三項ê災禍，人三份ê一份tú-tio̍h害死。
啟示錄 9 19| Hiah-ê馬ê權在tī in ê嘴，koh在tī in ê尾；因為in ê尾是親像蛇，koh有頭；用hiah-ê相害人。
啟示錄 9 20| 其餘ê人，無tùi chiah-ê災禍死ê，iáu-kú無反悔，來改in ê手所做，猶原拜chiah-ê鬼，kap bōe-ōe看，bōe-ōe聽，bōe-ōe行，金、銀、銅、石、柴ê偶像；
啟示錄 9 21| koh無反悔來改in ê thâi人、邪術、淫亂、偷the̍h。
啟示錄 10 1| 我koh看見別個大氣力ê天使tùi天降落，穿雲做衫，頭殼頂有虹，伊ê面親像日頭，腳親像火柱。
啟示錄 10 2| 手中有細細卷ê冊，已經掀開ê，伊chiàⁿ腳踏tī海裡，tò腳踏tī地裡，
啟示錄 10 3| 大聲喉叫，親像獅teh哮，伊喉叫ê時，hit七個雷就出in ê聲。
啟示錄 10 4| 七個雷已經出聲，我beh寫伊；獨獨聽見tùi天有聲講，七個雷所講ê，你tio̍h封密，莫得寫伊。
啟示錄 10 5| 我所看見khiā tī海kap地裡ê天使，kia̍h起伊ê chiàⁿ手ǹg天，
啟示錄 10 6| kí創造天kap天裡ê物，地kap地裡ê物，海kap海裡ê物，活到代代無窮盡ê，來chiù-chōa講，以後無koh有時日；
啟示錄 10 7| 獨獨tī第七個天使出聲ê日，當伊beh pûn號頭ê時，上帝ê奧妙就成，照伊所傳hō͘伊ê奴僕，hiah-ê先知ê福音。
啟示錄 10 8| 我前所聽見tùi天ê聲，taNkoh聽見伊tùi我講話，講，Hit-ê khiā tī海kap地裡ê天使，手中所the̍h掀開ê冊，你tio̍h去the̍h伊。
啟示錄 10 9| 我隨時去就近hit-ê天使，kā伊講，tio̍h用hit卷細細ê冊hō͘我。伊就kā我講，你the̍h去食伊；伊beh hō͘你ê腹肚苦，tī你ê嘴內beh甜親像蜜。
啟示錄 10 10| 我就tùi hit-ê天使ê手the̍h細卷冊來食伊；tī我嘴內果然甜親像蜜；已經吞落去，我ê腹肚就苦。
啟示錄 10 11| In kā我講，你tio̍h koh讖語來論起chōe-chōe百姓，chōe-chōe邦國，chōe-chōe腔口，chōe-chōe君王ê事。
啟示錄 11 1| 有hō͘我一支蘆竹親像柺á，講，你起來，量上帝ê殿，kap祭壇，以及tī hia敬拜ê人。
啟示錄 11 2| 殿外ê院放下teh，莫得量伊；因為已經hō͘外邦人；in beh thún踏聖城，四十二月日。
啟示錄 11 3| 我beh賞賜我兩個干證ê，in beh穿麻布傳道理，共一千兩百六十日。
啟示錄 11 4| 這就是hit-ê兩叢橄欖樹，kap兩個燈台，就是khiā tī全地ê主ê面前ê。
啟示錄 11 5| 若有人ài害in，就有火tùi in ê嘴出來，滅in ê對敵；若有人ài beh害in，的確親像án-ni受害死。
啟示錄 11 6| Chit兩人有權能關密天，tī in傳道理ê日，hō͘伊無落雨；亦有權治理chiah-ê水，hō͘伊變做血；koh照in所ài，不管時thang用ta̍k樣ê災禍攻擊地。
啟示錄 11 7| 到in干證明白ê時，tùi深淵上來ê獸beh kap in交戰，koh beh khah贏來thâi in。。
啟示錄 11 8| In ê身屍倒tī大城ê街路；chit-ê城譬喻稱做所多瑪kap埃及，就是in ê主釘十字架ê所在。
啟示錄 11 9| Koh tùi chiah-ê百姓，chiah-ê宗族，chiah-ê腔口，chiah-ê邦國ê中間有人三日半久看in ê身屍，koh m̄准埋葬in ê身屍tī墓裡。
啟示錄 11 10| khiā起地面上ê人就為tio̍h in歡喜快樂，用物相送；因為chit兩個先知bat困苦khiā起地面上ê人。
啟示錄 11 11| 過hit三日半，有活ê去，tùi上帝出ê，來入tī in；in就peh起來khiā；看見in ê人大驚。
啟示錄 11 12| In就聽見tùi天有大聲，kā in講，上來chia；in就坐雲上天，in ê對敵亦看見in。
啟示錄 11 13| 當hit時，地有大振動，城倒十份ê一份；因為地動來死ê人，有七千名；其餘ê lóng驚惶，來歸榮光hō͘天裡ê上帝。
啟示錄 11 14| 第二個災禍已經過去；第三個災禍緊緊到。
啟示錄 11 15| 第七個天使pûn號頭，就tī天裡有chiah-ê大ê聲，teh講，世間ê國成做咱ê主kap伊ê基督ê國；伊beh做王到代代無盡。
啟示錄 11 16| Tī上帝ê面前，坐tī in座位ê二十四個長老，面仆落來拜上帝，
啟示錄 11 17| 講，主上帝ah，是全能ê，現在tī-teh，早tī-teh ê；阮感謝你，因為你已經掌你ê大權來做王。
啟示錄 11 18| 外邦發出受氣，你ê受氣亦臨到；死ê人受審判，koh你ê奴僕chiah-ê先知，kap chiah-ê聖ê，kap敬畏你ê名ê，無論大細，你用報賞hō͘ in；koh敗壞地ê，你亦敗壞in；hit-ê時到lah。
啟示錄 11 19| 上帝ê殿，tī天裡ê，就開；tī伊ê殿內伊ê約櫃看現現；就有sih-nà，kap聲，kap雷tân，地動，以及大雹。
啟示錄 12 1| Koh有大兆頭出現tī天裡，一個婦人人身軀穿日頭，伊ê腳下有月，頭殼戴十二粒星ê冕旒；
啟示錄 12 2| 亦有懷孕；因為beh生kiáⁿ ê艱苦、痛疼，就喉叫。
啟示錄 12 3| Koh有別個兆頭出現tī天裡；有大尾赤色ê龍，七個頭，十支角，頭殼戴七頂王帽。
啟示錄 12 4| 伊ê尾拖天頂ê星三份ê一份，墜落地。龍khiā tī beh生kiáⁿ ê婦人人ê面前，thèng候伊生了，就beh吞伊ê kiáⁿ。
啟示錄 12 5| 婦人人生ta-po͘-kiáⁿ，就是beh用鐵柺治理萬邦ê。伊ê kiáⁿ受帶到tī上帝以及伊ê座位。
啟示錄 12 6| 婦人人就走去曠野，tī hia有上帝所備辦ê所在，hō͘伊tī hia得tio̍h養飼一千兩百六十日。
啟示錄 12 7| Tī天裡就有交戰，Bí-ka-lek8chhoa7伊ê差使去kap龍交戰；龍亦chhōa伊ê差使去交戰，
啟示錄 12 8| bōe-ōe贏，tī天裡in就無koh有所在。
啟示錄 12 9| Hit尾大龍就受hiat落，就是老蛇，稱做魔鬼，亦稱做撒旦，迷惑普天下ê，伊受hiat落tī地裡，伊ê差使亦kap伊受hiat落。
啟示錄 12 10| 我就聽見tī天裡有大聲，講，咱ê上帝ê拯救kap權能kap國，以及伊ê基督ê權，taⁿ lóng到lah；因為抗告咱ê兄弟ê，就是暝日tī咱ê上帝ê面前抗告in ê，taⁿ已經受hiat落lah。
啟示錄 12 11| In因為羊羔ê血，kap in所干證ê道理，來khah贏伊；雖然到死，亦無疼惜in ê性命。
啟示錄 12 12| 所以chiah-ê天kap khiā起tī hit中間ê，lín tio̍h歡喜；但是地kap海有災禍，因為魔鬼已經落到lín hia，有大受氣，因為知伊ê時無jōa久。
啟示錄 12 13| 龍看見本身受hiat tī地裡，就khún-tio̍k hit-ê生ta-po͘-kiáⁿ ê婦人人。
啟示錄 12 14| 就有大鷹ê兩支翼hō͘婦人人，hō͘伊飛去曠野，到伊ê所在，離開蛇ê面前；tī hia得tio̍h養飼，一期候，koh兩期候，koh半期候。
啟示錄 12 15| 蛇tī婦人人ê後面，tùi伊ê嘴吐出水親像河，beh kā伊流去。
啟示錄 12 16| 地幫贊婦人人；就開嘴吞龍所吐出ê河水。
啟示錄 12 17| 龍受氣婦人人，就去kap婦人人其餘ê後裔交戰，就是守上帝ê誡，有耶穌ê干證ê；
啟示錄 12 18| hit時龍就khiā tī海邊ê沙頂。
啟示錄 13 1| 我koh看見一隻獸，tùi海裡起來，有十支角，七個頭，hiah-ê 角戴十頂王帽；頭殼頂有謗瀆ê名。
啟示錄 13 2| 我所看見ê獸親像豹，伊ê腳親像熊 ê腳，嘴親像獅ê嘴。龍用伊ê才能，伊ê座位，kap大權hō͘伊。
啟示錄 13 3| 我亦看見hiah-ê頭殼ê一個，親像受thâi到死，伊致到死ê傷得tio̍h醫好；thong世界奇怪來tè hit隻獸；
啟示錄 13 4| koh拜龍，因為伊bat用權hō͘獸；亦拜獸，講，Chī-chūi親像獸ah？koh 是誰能kap伊交戰ah？
啟示錄 13 5| Koh有一個嘴hō͘伊，teh講大事kap謗瀆ê話；koh有hō͘伊權來行tāi-chì四十二月日。
啟示錄 13 6| 伊就開嘴，講出謗瀆上帝ê話，來謗瀆伊ê名，kap伊ê會幕，kap hiah-ê tiàm-tī天裡ê。
啟示錄 13 7| Koh有hō͘伊權，thang kap聖徒交戰，來khah贏in；koh有hō͘伊權來治理ta̍k種族，ta̍k號百姓，ta̍k號腔口，ta̍k邦國。
啟示錄 13 8| khiā起地面上ê人，in ê名無記tī活命冊ê，lóng beh拜獸；chit-ê冊就是tùi創造世間ê時受thâi ê羊羔ê。
啟示錄 13 9| 凡若有耳孔ê tio̍h聽。
啟示錄 13 10| 若有掠人ê，亦beh hō͘人掠；用刀thâi人ê，亦beh受刀thâi；聖徒ê吞忍kap信在tī chit-ê。
啟示錄 13 11| 我koh看見別隻獸 tùi地裡起來，有兩支角親像羊羔，伊ê講話親像龍。
啟示錄 13 12| Koh將頭一隻獸ê權，lóng行tī伊ê面前。Koh hō͘地kap khiā起地上ê人拜頭一隻獸；就是hit隻tú-tio̍h致到死ê傷，koh得tio̍h醫好ê。
啟示錄 13 13| Koh行大神蹟，甚至tī人ê面前hō͘火降落地。
啟示錄 13 14| Koh tùi伊所得tio̍h行tī獸 ê面前chiah-ê神蹟，來迷惑khiā起地上ê人；kā khiā起地上ê人講，tio̍h kā hit隻tú-tio̍h刀傷猶原活teh ê獸做像。
啟示錄 13 15| Koh有權hō͘伊thang用活氣入tī獸 ê像；hō͘獸 ê像能講話，亦hō͘見若無拜獸 ê像ê tú-tio̍h thâi。
啟示錄 13 16| 伊亦hō͘眾人；無論大細，好額sòng-hiong，自由ê，做奴僕ê，lóng受蓋印ê記號，或是tī chiàⁿ手，á是tī頭額。
啟示錄 13 17| 人若無hit-ê蓋印ê記號，就是獸 ê名，á是伊ê名數額，就bōe得tio̍h買賣。
啟示錄 13 18| 知識在tī這；有聰明ê，tio̍h算獸 ê數額；因為是人ê數額；伊ê數額就是六百六十六。
啟示錄 14 1| 我koh看，看見羊羔khiā tī郇山，kap伊tī-teh ê，有十四萬四千人；lóng有羊羔ê名，kap伊ê父ê名，寫tī in ê頭額。
啟示錄 14 2| 我聽見tùi天有聲，親像chōe-chōe條水ê聲，亦親像雷大tân ê聲；koh我所聽ê聲，有親像彈琴ê teh彈in ê琴：
啟示錄 14 3| in tī座位前，亦tī四個活物kap長老ê面前，所吟ê親像新ê詩；hit-ê詩無人能學習，獨獨tùi地上受買出ê十四萬四千人能nā-tiāⁿ。
啟示錄 14 4| Chiah-ê人是m̄-bat bak-tio̍h女色ê，是貞潔ê人；chiah-ê人是tè羊羔，無論tá-lo̍h去；chiah-ê人是tùi人ê中間受買出，做起頭熟ê果子，獻hō͘上帝kap羊羔ê。
啟示錄 14 5| In ê嘴無白賊，in是無瑕疵ê。
啟示錄 14 6| 我koh看見別個天使，飛tī天中；有永遠ê福音thang傳hō͘ tiàm-tī地裡ê人；亦hō͘ ta̍k邦國，ta̍k種族，ta̍k號腔口，ta̍k樣百姓；
啟示錄 14 7| 伊大聲講，Tio̍h敬畏上帝，將榮光歸hō͘伊，因為伊審判ê時到lah；亦tio̍h拜hit-ê創造天、地、海，以及chiah-ê水泉ê。
啟示錄 14 8| Koh有別個天使，是第二個，tè tī後面講，倒壞ah，倒壞ah，大ê巴比倫，就是hō͘萬邦lim伊淫亂惹tio̍h受氣ê酒ê。
啟示錄 14 9| Koh有別個天使，第三個，tè in，大聲講，若有拜獸kap伊ê像，以及受蓋印ê記號tī頭額á是tī伊ê手裡ê，
啟示錄 14 10| 伊也beh lim上帝大受氣ê酒，就是無透ê，thîn tī伊受氣ê酒杯；koh beh tī聖天使ê面前kap羊羔ê面前受tio̍h火kap琉磺ê苦楚。
啟示錄 14 11| In受苦楚ê 煙chhèng上高，代代無soah。Koh拜獸kap伊ê像，以及受伊ê名蓋印ê記號ê，日暝無thang得tio̍h安歇。
啟示錄 14 12| 聖徒ê吞忍是在tī chit-ê；這就是守上帝ê誡kap守耶穌ê信ê。
啟示錄 14 13| 我聽見tùi天有聲講，你tio̍h寫伊，Taⁿ以後tī主來死ê死人有福氣；聖神講，是lah，hō͘ in soah in ê tio̍h磨來安歇，in所做ê工也tè in。
啟示錄 14 14| 我koh看，看見有白ê雲，有親像人子ê坐tī雲ê頂面，頭殼戴金ê冕旒，手kia̍h利ê 鍥(koeh)á。
啟示錄 14 15| Koh有別個天使tùi殿裡出來，tùi hit-ê坐tī雲ê頂面ê大聲叫講，Tio̍h伸出你ê鍥á來割；因為收割ê時已經到；是地上ê五穀已經熟lah。
啟示錄 14 16| 坐tī雲裡ê就hiat伊ê鍥á tī地裡；地上ê五穀就收割。
啟示錄 14 17| Koh有別個天使tùi天裡ê殿出來，伊也kia̍h利ê鍥á。
啟示錄 14 18| Koh有別個天使tùi祭壇出來，就是有權thang治理火ê，大聲tùi kia̍h利鍥á ê叫講，伸出你利ê鍥á，收地上kui球ê葡萄，因為葡萄到水lah。
啟示錄 14 19| 天使就hiat伊ê Koeh-á tī地裡，來siu地上ê葡萄，hiat落上帝大受氣ê酒窟。
啟示錄 14 20| Hit-ê酒窟tī城外受踏，就有血tùi酒窟出，高到tú-tio̍h馬咬韁，遠約略六百里。
啟示錄 15 1| 我koh看見別個兆頭tī天裡，大koh奇怪，就是七個天使有掌七項災禍；就是路尾ê，因為上帝ê大受氣tùi chiah-ê來盡。
啟示錄 15 2| 我koh看見玻璃kap火相chhâme海；koh看見hiah-ê得勝來脫離獸，kap伊ê像，以及伊ê名ê數額ê，khiā tī玻璃海，lóng the̍h上帝ê琴。
啟示錄 15 3| 吟上帝奴僕摩西ê詩，kap羊羔ê詩，講，主上帝，全能ê ah，你ê所做大koh奇怪；歷世代ê王ah，你ê道路義koh真實。
啟示錄 15 4| 主ah，是誰 m̄敬畏歸榮光你ê名ah？因為獨獨你是聖；列邦beh lóng來敬拜tī你ê面前，因為你公義ê所行已經顯明。
啟示錄 15 5| Chiah-ê tāi-chì了後，我看見，tī天裡hit-ê做證據ê會幕ê殿已經開。
啟示錄 15 6| Hiah-ê七個天使，有teh掌七項災禍ê，tùi殿出來，身軀穿寶石，清亮koh光明，胸坎hâ金帶。
啟示錄 15 7| 四個活物ê一個將七個金碗 hō͘ hit七個天使，內面tóe滿hit-ê活到代代無盡ê上帝ê大受氣。
啟示錄 15 8| Tùi上帝ê榮光kap伊ê權能，就殿裡有煙滿滿。Koh無人會入殿，thèng候到七個天使七項ê災禍行盡。
啟示錄 16 1| 我聽見有大聲tùi殿裡出，kā七個天使講，Lín去，將hiah-ê tóe上帝大受氣ê七個碗，piàⁿ tī地裡。
啟示錄 16 2| 頭一個就去，將伊ê碗piàⁿ tī地裡；就有惡毒ê 瘡生tī hiah-ê有獸 ê記號ê，kap拜伊ê像ê。
啟示錄 16 3| 第二個將伊ê碗piàⁿ tī海裡；海就變做親像死人ê血，海中ê活物一盡死。
啟示錄 16 4| 第三個將伊ê碗piàⁿ tī江河kap chiah-ê水泉；水就變做血。
啟示錄 16 5| 我聽見掌chiah-ê水ê天使講，現在tī-teh，早tī-teh，聖ê ah，你是公義，因為你án-ni審判。
啟示錄 16 6| 因為in bat流聖徒kap先知ê血；taⁿ你用血hō͘ in lim，是in所應該ê。
啟示錄 16 7| 我koh聽見祭壇teh講，主上帝，全能ê ah，是ah；你ê審判是真實koh公義。
啟示錄 16 8| 第四個將伊ê碗piàⁿ tī日頭；就hō͘日頭會用火pek人。
啟示錄 16 9| 人受大ê炎熱所pek，就謗瀆hit-ê有權teh掌理chiah-ê災禍ê上帝ê名，koh無反悔來歸榮光伊。
啟示錄 16 10| 第五個將伊ê碗piàⁿ tī獸 ê座位；獸 ê國隨時烏暗。
啟示錄 16 11| 人因為艱苦就kā in ê舌；koh因為in ê艱苦kap in ê瘡毒，就謗瀆天裡ê上帝，也無反悔in ê所行。
啟示錄 16 12| 第六個將伊ê碗piàⁿ tī Pek-lat大河；伊ê水liâm-piⁿ乾去，beh為tio̍h東方ê列王來備辦路。
啟示錄 16 13| 我koh看見有三個污穢ê神，親像田蛙á tùi龍ê嘴，kap獸 ê嘴，kap假先知ê嘴出來。
啟示錄 16 14| In就是chiah-ê幾個神，能行神蹟ê，出來就近普天下ê王，招集in tī全能上帝ê大日期ê交戰。
啟示錄 16 15| (你看，我來親像賊；警醒來顧守伊ê相，免得thǹg-theh來行，hō͘人看見伊ê見笑ê，就有福氣。)
啟示錄 16 16| Hit三個就招集列王tī一個所在，希伯來ê音叫做A-má-ge̍k-tùn。
啟示錄 16 17| 第七個將伊ê碗piàⁿ tī空氣；就有大聲tùi殿內tùi座位出，講，成lah。
啟示錄 16 18| 就有sih-nà，有聲，有雷 tân，地亦大振動，tùi地上有人到taⁿ，未有地動親像án-ni ê大。
啟示錄 16 19| 大城就裂做三個，列邦chiah-ê城亦倒壞；上帝亦記得大城巴比倫，就將杯tóe伊極大受氣ê酒hō͘伊。
啟示錄 16 20| Ta̍k-ê海嶼lóng逃走，chiah-ê山lóng無去。
啟示錄 16 21| Koh有大雹tùi天降落tī人，ta̍k粒重kúi-nā十斤；人因為雹ê災禍，就謗瀆上帝，因為hit-ê災禍真大。
啟示錄 17 1| Hiah-ê the̍h七塊碗ê七個天使，其中一個來kap我講話，講，來，我beh將hit-ê坐tī chōe-chōe條水ê大淫婦所beh受ê審判hō͘你看；
啟示錄 17 2| 地上chiah-ê王bat kap伊行淫；khiā起地上ê人，已經tùi伊淫亂ê酒來醉。
啟示錄 17 3| 我受神ê感動，hō͘天使chhōa我去曠野；我就看見有婦人人騎朱紅色ê獸；hit隻獸遍身有謗瀆ê名，有七個頭，十支角。
啟示錄 17 4| 婦人人穿紫色kap朱紅色ê衫，用金、寶石、珍珠來裝飾；手裡有金ê杯，tóe chiah-ê可惡ê物，以及伊淫亂ê污穢滿滿。
啟示錄 17 5| 有名寫tī伊頭額，講，奧妙，大ê巴比倫，就是地上chiah-ê淫婦kap chiah-ê可惡ê物ê老母。
啟示錄 17 6| Koh看見一個婦人人lim聖徒ê血，以及干證耶穌ê ê血到醉；我看見，就大奇怪。
啟示錄 17 7| 天使kā我講，你啥事奇怪？我beh將婦人人kap伊所騎七個頭殼十支角ê獸 ê奧妙，kā你講。
啟示錄 17 8| 你所看見ê獸，早有，taⁿ無，後來beh tùi深淵起來，就歸tī沉淪；khiā起tī地上ê人，in ê名tùi創造世間ê時無記tī活命ê冊ê，看見hit隻獸，早有，taⁿ無，亦beh koh tī-teh，就beh奇怪。
啟示錄 17 9| 有智慧ê心在tī chit-ê。七個頭殼是七座山，就是婦人人所坐tī hit頂面ê。
啟示錄 17 10| koh是七個王；五ê已經倒，一個現在tī-teh，一個猶未到；伊若到，就的確暫時tī-teh。
啟示錄 17 11| Hit-ê早有，現在無ê獸就是第八個，也是hit七個在內，也歸tī沉淪。
啟示錄 17 12| 你所看見十支角就是十個王，未bat得tio̍h國ê，獨獨beh kap獸saⁿ-kap得tio̍h權親像王半時久。
啟示錄 17 13| In lóng同意思將家己ê才能kap權柄hō͘獸。
啟示錄 17 14| In beh kap羊羔交戰，羊羔beh khah贏in，因為伊是萬主ê主，萬王ê王；kap伊tī-teh ê也beh khah贏，因為in是受召，受揀，忠信ê人。
啟示錄 17 15| 天使koh kā我講，你所看見lóng總ê水，淫婦所坐ê，就是chiah-ê百姓，chiah-ê眾人，chiah-ê邦國，chiah-ê腔口。
啟示錄 17 16| Koh你所看見ê hit十支角，kap hit隻獸，beh怨恨chit-ê淫婦，也beh hō͘伊冷靜thǹg-theh，koh beh食伊ê肉，用火一盡燒伊。
啟示錄 17 17| 因為上帝bat hō͘ in有chit號心來成伊ê旨意，koh同心將in ê國hō͘獸，thèng候上帝ê話應驗。
啟示錄 17 18| 你所看見ê婦人人就是hit-ê teh管理地上列王ê大城。
啟示錄 18 1| Chiah-ê tāi-chì了後，我看見別個天使tùi天落來，有大權柄；地上tùi伊ê榮光來光。
啟示錄 18 2| 伊大聲叫講，大ê巴比倫倒壞lah，倒壞lah；taⁿ成做鬼khiā起ê所在，kap lóng總污穢ê神ê監牢，以及lóng總無清氣可惡ê鳥ê鳥籠。
啟示錄 18 3| 因為萬邦tùi伊淫亂惹tio̍h受氣ê酒來倒壞，地上chiah-ê王bat kap伊行姦淫，地上chiah-ê seng-lí人已經tùi伊ê奢華到極，致到好額。
啟示錄 18 4| 我koh聽見tùi天有別個聲講，我ê百姓ah，tio̍h tùi hia出來，免得有份伊ê罪，也免得受伊ê災禍。
啟示錄 18 5| 因為伊ê罪抵天；伊ta̍k號ê不義上帝記得。
啟示錄 18 6| Tio̍h照伊款待人ê來款待伊；照伊ê所行加倍報應伊；tī伊所調和ê杯，taⁿ也加倍調和來hō͘伊。
啟示錄 18 7| 伊bat怎樣榮光家己來奢華，taⁿ hō͘伊艱苦悲哀也照án-ni。因為伊心內講，我是坐teh做王，並m̄是寡婦，決斷bōe tú-tio̍h悲哀。
啟示錄 18 8| 所以一日ê中間伊ê災禍lóng beh到，就是死無、悲哀、飢荒，伊也beh hō͘火燒lio去，因為審判伊ê主上帝就是大氣力ê。
啟示錄 18 9| 地上chiah-ê王平素kap伊行姦淫來奢華ê，看見燒伊ê煙，就為tio̍h伊悲傷啼哭，
啟示錄 18 10| 因為驚伊ê艱苦就遠遠khiā-teh講，慘ah，慘ah，大城巴比倫，堅固ê城ah，因為一時間你ê審判到lah。
啟示錄 18 11| 地上chiah-ê seng-lí人也為tio̍h伊悲傷哀慘，因為無人koh 買in ê貨，
啟示錄 18 12| 就是金、銀、寶石、珍珠、幼葛(koah)、紫色、絲綢、朱紅，chiah-ê貨；kap ta̍k號ê香柴，ta̍k號象牙ê器具，ta̍k號貴氣ê柴、銅、鐵、白石ê器具，
啟示錄 18 13| 也有肉桂、豆寇、香料、香油、乳香、酒、油、幼麵、麥、牛、羊、馬、車、奴僕，以及人ê靈魂。
啟示錄 18 14| 你ê心所意愛ê果子已經離開你，你ê好食kap好看ê物lóng無去，決斷無koh看見。
啟示錄 18 15| 做chiah-ê物ê seng-lí人，tùi伊得tio̍h好額ê，因為驚伊ê艱苦beh遠遠khiā，
啟示錄 18 16| 悲傷哀慘，講，慘ah，慘ah，chit-ê大城，平素穿幼葛、紫色、朱紅色ê衫，用金、寶石、珍珠裝飾ê，
啟示錄 18 17| 因為一時間到 hiah大ê好額變做荒廢。Ta̍k-ê舵(tāi)工，kap搭船去ta̍k所在ê，kap水手，連tī海裡thàn食ê，lóng遠遠teh khiā，
啟示錄 18 18| 看見燒伊ê煙，就喉叫，講，Tá-lo̍h一個城親像chit-ê大城ah？
啟示錄 18 19| Koh用塵埃sám頭殼，悲傷哀慘喉叫，講，慘ah，慘ah，chit-ê大城，凡有船tī海裡ê lóng tùi伊ê豐盛來致到好額，因為一時間成做荒廢。
啟示錄 18 20| 天ah，chiah-ê聖徒kap先知ah，lín thang因為伊來歡喜；因為上帝將lín所受ê審判來審判伊。
啟示錄 18 21| 有一個大氣力ê天使giâ石親像大ê石磨，hiat伊tī海裡，講，巴比倫大城也beh親像án-ni大沉受hiat落，決斷bōe koh看見。
啟示錄 18 22| 彈琴、作樂、pûn簫，pûn號頭ê聲音決斷無koh聽見tī你ê中間；ta̍k樣工藝ê師傅決斷無koh看見tī你ê中間，挨磨ê聲決斷無koh聽見tī你ê中間；
啟示錄 18 23| 燈ê光決斷無koh照tī你ê中間；新kiáⁿ婿kap新娘ê聲決斷無koh聽見tī你ê中間。因為你ê seng-lí人平素做地上ê尊貴ê；萬國也對你ê邪術來受迷惑。
啟示錄 18 24| Koh先知kap聖徒kap地上一切受thâi ê人ê血lóng tī chit-ê城chhē-tio̍h。
啟示錄 19 1| Chiah-ê tāi-chì了後，我聽見tī天裡有親像kui大陣人ê大聲講，A-lī-lū-iâ；拯救、榮光、權能lóng是咱ê上帝ê；
啟示錄 19 2| 是伊ê審判真實koh公義；因為伊bat審判hit-ê大淫婦，就是用伊ê淫亂敗壞地上ê；koh tùi伊討流伊ê奴僕ê血ê罪，來伸in ê冤。
啟示錄 19 3| In koh再講，A-lī-lū-iâ。燒伊ê煙chhèng上高，到代代無盡。
啟示錄 19 4| Hit二十四個長老kap四個活物，仆落敬拜坐tī座位ê上帝講，À-bēng，A-lī-lū-iâ。
啟示錄 19 5| 有聲tùi座位出來講，凡若lín做咱ê上帝ê奴僕，來敬畏伊ê，無論大細lóng tio̍h o-ló伊。
啟示錄 19 6| 我聽見有親像kui大陣人ê聲，親像chōe-chōe條水ê聲，親像雷大tân ê聲，講，A-lī-lū-iâ；因為主，咱ê上帝全能ê，做王lah。
啟示錄 19 7| 咱tio̍h歡歡喜喜，將榮光歸hō͘伊；因為羊羔婚姻ê期已經到，伊ê新娘已經家己備辦好lah。
啟示錄 19 8| 就有hō͘伊穿光明清氣ê 幼葛布；因為幼葛布是聖徒所行ê義。
啟示錄 19 9| Koh kā我講，你tio̍h寫伊，見若受召來赴羊羔ê婚筵ê，有福氣。Koh kā我講，chiah-ê是上帝真實ê話。
啟示錄 19 10| 我就仆tī伊ê腳前beh拜伊。伊kā我講，千萬m̄-thang；我kap你以及你ê兄弟有耶穌ê干證ê，平平是做奴僕；你tio̍h拜上帝；因為耶穌ê干證就是先知ê神。
啟示錄 19 11| 我koh看見天開，就看見有一隻白馬，騎伊ê稱做忠信真實；伊ê審判kap交戰無m̄公義。
啟示錄 19 12| 伊ê目睭是火燄；頭殼頂戴 chōe-chōe王帽；koh有名寫teh，除去伊本身以外無人會bat。
啟示錄 19 13| 伊穿hiù血ê衫；伊ê名稱做上帝ê道。
啟示錄 19 14| Tī天裡ê軍兵騎白馬來tè伊，lóng穿幼葛，白koh清氣。
啟示錄 19 15| Koh有利劍tùi伊ê嘴出，thang用伊來phah列邦；伊也beh用鐵柺治理in；伊也beh踏全能ê上帝大受氣ê酒窟。
啟示錄 19 16| Tī伊ê衫kap腳腿有寫一個名講，萬王ê王，萬主ê主。
啟示錄 19 17| 我koh看見一個天使khiā tī日頭ê中央，大聲喉叫，kā天中lóng總ê飛鳥講，
啟示錄 19 18| 來聚集赴上帝ê大筵席，thang來食chiah-ê王ê肉，千總ê肉，勇士ê肉，馬kap騎馬ê人ê肉，凡若自由ê，做奴僕ê，序細序大ê肉。
啟示錄 19 19| 我koh看見獸kap地上chiah-ê王kap in ê軍兵lóng聚集，beh kap騎馬ê以及伊ê軍兵交戰。
啟示錄 19 20| 獸就受掠，hit-ê假ê先知也kap伊同受掠，就是前bat tī獸 ê面前行神蹟，來迷惑hiah-ê受tio̍h獸ê記號，以及拜獸ê像ê，chit兩個活活hiat tī琉磺teh燒ê火湖。
啟示錄 19 21| 其餘ê hō͘ hit-ê騎馬ê嘴內所出ê劍thâi死in。眾鳥lóng食in ê肉到飽。
啟示錄 20 1| 我koh看見天使tùi天落來，手裡有深淵ê鎖匙，kap大條鐵鍊。
啟示錄 20 2| 就掠hit尾龍，就是老蛇，也是魔鬼kap撒旦，縛伊一千年久。
啟示錄 20 3| hiat伊落深淵，關密，用印封tī hit頂面，hō͘伊無thang koh迷惑列邦，thèng候一千年滿；以後的確暫時tháu放。
啟示錄 20 4| 我koh看見hiah-ê座位，也有坐tī hit頂面ê，有得tio̍h審判ê權hō͘ in：koh看見hiah-ê為tio̍h做耶穌ê干證kap為tio̍h上帝ê道來受thâi頭ê人ê靈魂，以及m̄-bat拜獸kap獸 ê像，也無受伊ê記號tī頭額á是tī手裡ê，chiah-ê lóng得tio̍h活，來kap基督做王一千年。
啟示錄 20 5| 其餘ê死人無活，thèng候hit-ê一千年滿。這是頭一pái ê koh活。
啟示錄 20 6| 有份tī chit-ê頭一pái ê koh活ê有福氣ah，是聖ah；第二pái ê死管in bōe tio̍h：in beh做上帝kap基督ê祭司，也beh kap伊做王一千年。
啟示錄 20 7| Hit-ê一千年滿，撒旦beh受tháu放出伊ê監，
啟示錄 20 8| 就出來迷惑地上四方ê列邦，就是Kok kap Má-kok，聚集in來交戰；in ê數額親像海沙。
啟示錄 20 9| In就起來遍滿全地，續圍困聖徒ê營，kap得tio̍h疼ê城；就有火tùi天降落，來滅in。
啟示錄 20 10| 迷惑in ê魔鬼受hiat落火kap琉磺ê湖，tī hia也有獸kap假ê先知；in beh暝日受苦楚，代代無盡。
啟示錄 20 11| 我koh看見一個白色大ê座位kap坐hit頂面ê，地kap天tùi伊ê面前逃走無koh有in ê位處。
啟示錄 20 12| 我也看見死人大kap細lóng khiā tī座位前；chiah-ê冊就掀開；koh有別本冊掀開，就是活命冊；死人就照in ê所行，憑chiah-ê冊所記載來受審判。
啟示錄 20 13| 海就交出伊中間ê死人；死kap陰府也交in中間ê死人。Ta̍k人就照in ê所行受審判。
啟示錄 20 14| 死kap陰府也hiat落火湖。Chit-ê就是第二pái ê死，就是火湖。
啟示錄 20 15| 若有人無記名tī活命冊ê，也hiat落火湖。
啟示錄 21 1| 我koh看見有新ê天，新ê地；因為前ê天前ê地已經過去；海也無koh有。
啟示錄 21 2| Koh看見聖城，就是新ê耶路撒冷，出tī天，tùi上帝降落，已經備辦便，親像新娘裝飾來thèng候伊ê丈夫。
啟示錄 21 3| Koh聽見大聲tùi座位出，講，上帝ê會幕tī人ê中間，上帝beh kap in saⁿ-kap khiā起；in beh做伊ê百姓，上帝本身beh kap in tī-teh，來做in ê上帝。
啟示錄 21 4| Koh beh kā in ê目睭拭去lóng總ê目屎；無beh koh有死失；也無beh koh有哀傷，喉叫，痛疼；前ê tāi-chì已經過去。
啟示錄 21 5| 坐tī座位ê講，我換新萬物。Koh講，你tio̍h寫伊，因為chiah-ê話是thang信，是真實。
啟示錄 21 6| Koh kā我講，已經成lah；我就是A-lī-hoat kap O-bí-ka，是起頭ê Kap路尾ê。我beh tùi活命ê水泉白白hō͘嘴乾ê人lim。
啟示錄 21 7| 得勝ê人beh承接chiah-ê；我beh做伊ê上帝，伊beh做我ê kiáⁿ。
啟示錄 21 8| 但是hiah-ê小膽ê、m̄信ê、可惡ê、thâi人ê、淫亂ê、行邪術ê、拜偶像ê，kap lóng總白賊ê人，in ê份額是tī hit-ê用火kap琉磺teh燒ê湖；chit-ê就是第二pái ê死。
啟示錄 21 9| Hit七個天使，就是有七塊碗 tóe滿路尾七項災禍ê，其中一個來kap我講話，講，來，我beh報你看新娘，就是羊羔ê bó͘。
啟示錄 21 10| 我就受神ê感動，hō͘伊chhōa去一座山，大koh高，將聖城耶路撒冷，出tī天裡，tùi上帝降落ê，報我看；
啟示錄 21 11| 有上帝ê榮光；伊ê光親像第一寶貝ê石，親像碧玉，光亮親像水晶。
啟示錄 21 12| 有牆大koh高有十二個門，tī chiah-ê門有十二個天使，也有名寫tī門裡，就是以色列kiaⁿ孫十二個支派ê名。
啟示錄 21 13| 東勢有三個門，北勢有三個門，南勢有三個門，西勢有三個門。
啟示錄 21 14| 城牆有十二個地基，地基頂有羊羔十二使徒ê名，十二個。
啟示錄 21 15| Kap我講ê天使有金ê蘆竹做篙尺，beh量hit-ê城，kap伊ê門伊ê牆。
啟示錄 21 16| 城是四方，長闊平平。用蘆竹量城，得tio̍h十二千你，長闊高lóng相同。
啟示錄 21 17| 天使量城牆，得tio̍h一百四十四尺，照人ê寸尺，就是天使ê寸尺。
啟示錄 21 18| 牆用碧玉來起；城是好金ê，親像清亮ê玻璃。
啟示錄 21 19| 城牆ê地基有an ta̍k等號ê寶石。頭一個地基是碧玉；第二個是藍玉；第三個是璁玉；第四個是青玉；
啟示錄 21 20| 第五個是紅玉；第六個是瑪瑙；第七個是黃玉；第八個是綠玉；第九個是khín黃玉；第十個是翡翠玉；第十一個是紫色玉；第十二個是赤玉。
啟示錄 21 21| 十二個門是十二粒珍珠；chiah-ê門ta̍k-ê lóng是一粒珠做ê。城ê街路是好金ê，親像透底光ê玻璃。
啟示錄 21 22| 我無看見城內有殿堂；因為主上帝，全能ê，kap羊羔做伊ê殿堂。
啟示錄 21 23| 城無欠用日á是月來照伊；因為上帝ê榮光照伊。羊羔做伊ê 燈。
啟示錄 21 24| 列邦ê人beh óa靠伊ê光來行；地上ê王beh將in ê榮光帶來歸tī伊。
啟示錄 21 25| 城門日時lóng無關，(因為tī hia beh無暝時)
啟示錄 21 26| 人beh用列邦ê榮光kap尊貴帶來歸tī伊。
啟示錄 21 27| 凡若無清氣ê物，以及行可惡白賊ê人決斷bōe得入hia；只有記tī羊羔ê活命冊ê能得入。
啟示錄 22 1| 天使koh報我看城內街路中有活命水ê河，清亮親像水晶，tùi上帝kap羊羔ê座位流出。
啟示錄 22 2| 河ê雙pêng有活命ê樹，結十二樣ê果子，每月結伊ê果子：伊ê樹葉做醫治列邦ê路用。
啟示錄 22 3| Lóng無koh有咒詛；是上帝kap羊羔ê座位beh tòa tī hia；
啟示錄 22 4| 伊ê奴僕beh服事伊，也beh看見伊ê面；koh伊ê名tī in ê頭額。
啟示錄 22 5| 無koh有暝時；也無欠用燈ê光kap日ê光，因為主上帝beh照光in；也in beh做王，到代代無盡。
啟示錄 22 6| Koh kā我講，Chiah-ê話是thang信，是真實。主，就是先知人ê神ê上帝，有差伊ê天使，將緊緊的確beh成ê事指示伊ê奴僕。
啟示錄 22 7| 我緊緊到；守chit本冊讖語ê話ê有福氣。
啟示錄 22 8| 我約翰就是聽見koh看見hiah-ê事ê。已經聽見koh看見，就仆落tī天使ê腳前beh拜伊。hit-ê天使就是將chiah-ê事指示我ê。
啟示錄 22 9| 伊kā我講，千萬m̄-thang；我kap你以及你ê兄弟，就是chiah-ê先知，kap守chit本冊ê話ê，平平是做奴僕；你tio̍h拜上帝。
啟示錄 22 10| Koh kā我講，莫得封chit-ê冊所有讖語ê話，因為日期近lah。
啟示錄 22 11| 不義ê，hō͘伊猶原不義；污穢ê，hō͘伊猶原污穢；義ê，hō͘伊猶原行義；聖ê，hō͘伊猶原做聖。
啟示錄 22 12| 我緊緊到；報應在tī我，beh照ta̍k人ê所做來報伊。
啟示錄 22 13| 我是A-lī-hoat koh是O-bí-ka，是頭一個，是路尾ê，是起頭，是soah尾。
啟示錄 22 14| 洗清in ê三個人有福氣，beh hō͘ in有權tī活命ê樹，koh tùi chiah-ê門入城。
啟示錄 22 15| Tī外面就有hiah-ê狗、行邪術ê、行淫亂ê、thâi人ê、拜偶像ê，kap一切好白賊來行伊ê。
啟示錄 22 16| 我耶穌已經差我ê天使為tio̍h chiah-ê教會，對lín證明chiah-ê事。我是大衛ê根頭，koh是伊ê後裔，是光光ê啟明星。
啟示錄 22 17| 聖神kap新娘lóng講，來。聽見ê人tio̍h講，來。嘴乾ê人tio̍h來。意愛ê人thang白白得tio̍h活命ê水。
啟示錄 22 18| 我tùi凡若聽chit本冊讖語ê話ê人做干證，設使有人加添伊，上帝beh將chit本冊所記ê災禍加添tī伊；
啟示錄 22 19| 設使有人刪除chit本讖語ê冊ê話，上帝也beh tùi chit本冊所記活命ê樹kap聖城，刪除伊ê份額。
啟示錄 22 20| 干證chiah-ê事ê講，Tio̍h，我緊緊到。À-bēng；主耶穌ah，你tio̍h來。
啟示錄 22 21| 願主耶穌ê恩典kap眾聖徒saⁿ-kap tī-teh。À-bēng。
